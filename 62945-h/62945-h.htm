<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of A két ördög vára és egyéb
elbeszélések by Károly Eötvös</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 {
 line-height: 100%;
}

h1 span.smaller {
 font-size: 75%;
 line-height: 200%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 text-indent: 0;
 width: 70%;
 text-align: justify;
}

ul.TOC li {
 margin-top: 0.75em;
}

.TOC .roman {
 width: 4em;
 display: inline-block;
 text-align: right;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_339">339</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=8N1kAAAAMAAJ">http://books.google.com/books?id=8N1kAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="smcap">Eötvös Károly
Munkái</span></p>
<p class="center"><span class="smcap">iv. kötet</span></p>
<p class="center"><span class="caption-large">A KÉT ÖRDÖG
VÁRA</span></p>
<p class="center"><span class="caption">ÉS EGYÉB
ELBESZÉLÉSEK</span></p>
<hr class="chap" />
<p class="center"><span class="caption-150"><span class=
"smcap">Eötvös Károly Munkái</span></span></p>
<p class="center"><span class="caption-large">IV</span></p>
<p class="center"><span class="caption-largest">A KÉT ÖRDÖG
VÁRA<br /></span> <span class="caption-150">ÉS EGYÉB
ELBESZÉLÉSEK</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p class="center"><span class="caption-150"><span class=
"smcap">Eötvös Károly</span></span></p>
<h1>A KÉT ÖRDÖG VÁRA<br />
<span class="smaller">ÉS EGYÉB ELBESZÉLÉSEK</span></h1>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p>&nbsp;</p>
<p class="center"><span class="caption-small">AZ ÖSSZES JOGOK
FENTARTÁSÁVAL</span></p>
<p>&nbsp;</p>
<p class="center"><span class="caption-small">Révai és Salamon
könyvnyomdája, Budapest, VIII., Üllői-út 18.</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>A KÉT ÖRDÖG VÁRA.</h2>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h3>I.<br />
PRIVODA KAPITÁNY.</h3>
<p>Szegény, istenben boldogult Rákóczi fejedelem bizony nem igen
jöhetett segitségére hiveinek amoda túl szép Erdélyországban.
Bizony elég dolgot adott neki a sok német, a sok labancz generális
itthon Magyarországon is.</p>
<p>Hiába küldözgeté hozzá Toroczkay István főkapitány uram a sok
szép könyörgő levelet, nem lehetett annak kellő foganatja. Hiába
adta tudtára Steinville generális sok, nagy, veszedelmes
praktikáit; hiába figyelmeztette a kolozsvári praesidium szüntelen
való ármánykodásaira; hiába istenkedett kuruczoknak fogytán,
labanczoknak szaporodtán, országnak veszedelmén, igaz ügynek
hanyatlásán, – mind hiában volt ez. A fejedelemnek Magyarországon
volt dolga.</p>
<p>Egyszer aztán amaz ármányos Steinville generálisnak az jutott
eszébe, hogy egy nagy falka ráczot, tolvaj, rabló, haramia népet,
onnan Alibunár tájékáról behurczolt Erdélybe. Ezt pedig csak azért
tevé, hogy ez a <span class="pagenum"><a name="Page_4" id=
"Page_4">-4-</a></span> sereg oda is elmenjen, a hová a vallon
katonát el nem viszi lova. Hogy e vakmerő népség keresztülhatoljon
erdőn, síkon, hegyen, völgyön s vigyen magával kanóczot és
rémületet mindenhová. Hogy e martalóczhad eláraszsza Aranyosszéket,
Tordavármegyét és a Mezőséget, s mind e nagy vidéken és ennek
környékein jobb erkölcsre, istenfélelemre, császár iránti
engedelmességre tanitsa a daczoskodó nemes urakat. Hogy e szilaj,
fékezhetlen haramiák átkutassák a barlangokat, megmászszák a
bérczek sziklagerinczeit, behatoljanak a toroczkói szorosba s
Toroczkay István főkapitány uramat kiszedjék várából, mint a hogy a
sasfiakat ki szokás szedni a sziklai fészekből.</p>
<p>Csakhogy a sasfiakat megvédi az anyjuk, de ki védi meg a
toroczkói várat?</p>
<p>Privoda Dragutin volt a rácz harámbasa neve. De keresztnevét
soha nem használta, talán meg se volt keresztelve átkozott
pogányja. De nem is nevezték őt harámbasának, hanem elnevezte őt
Steinville generális labanczkapitánynak, adott is neki erről nagy
levelet czifra irással, császár nevével, császár pöcsétjével.
Privoda örült a nagy levélnek. Czifra irást, császár nevét nem
ismeré, hanem a nagy pöcsétet jól ismeré. Olyanforma volt annak a
képe, mint a nagy császári ezüst talléroké. Ezekkel a tallérokkal
pedig már rég óta jó ismeretségben vala.</p>
<p>Dehogy mert volna e császári levél ellenében tiszteletlenséget
tanusitani a kolozsvári praesidium. Sőt inkább a mint a generális
tudtára adá a nagy eseményt, sietett <span class="pagenum"><a name=
"Page_5" id="Page_5">-5-</a></span> ő is a fölött való nagy örömét
és megelégedését kifejezni s a haramiát Privoda kapitánynak
elismerni.</p>
<p>De lett is foganatja ez ármányos praktikának. Alig kezdé meg
Privoda a maga veszedelmes hadjáratát, mindjárt vették észre a
nemes urak, hogy a világ nagyot fordult körülöttük. Őket ugyan
megmentheték a várak és kastélyok tömör falai Privodának
handzsárjától, de népeiket, jobbágyaikat bizony fölperzselé a
rácz.</p>
<p>Először fölperzselé a házakat. Aztán elhajtá a lábas jószágot s
fölprédálá a mit magával nem vihetett. Meggyalázá az
asszonyszemélyeket, megöldösé a bátrabb és fiatalabb férfiakat, nem
kimélé még az istennek szentegyházát sem. Füsttel, zsarátnokkal és
égő falvak lángjának vérpiros fényével telt meg a levegőég s
kínnal, jajgatással s égő keserüségnek fekete érzetével telt meg a
szegény nép szíve.</p>
<p>És a mikor már nagyon tele volt, oly tele volt, hogy majdnem
kicsordula: akkor Privoda szépen beszélt a nép véneivel s
barátkozott a fiatalokkal.</p>
<p>– Lássátok, igy kell élni a szegény embernek, megérdemli a
sorsát. Én is ilyen gézenguz, hiábavaló szemét voltam, mint most ti
vagytok. Török, tatár és portyázó hajdu én velem is így bánt, mint
én bánok ti veletek. Gondoltam egyet valahára. Fölcsaptam a császár
emberének. És most nagyobb ur vagyok a nemes uraknál, hatalmasabb
vagyok a vármegyénél. Olyan hatalmas vagyok, mint a török, mint a
tatár, mint a portyázó hajdu. Mert én vagyok a Privoda kapitány.
Adjon isten minden jót. <span class="pagenum"><a name="Page_6" id=
"Page_6">-6-</a></span></p>
<p>És aztán tovább ment Privoda kapitány. És a hol járt: ott
világos lőn éjjel és sötétség lőn nappal és szegénynyé lőn, a ki
gazdag vala, és nem lőn gazdaggá a szegény.</p>
<p>És megint szépen beszélt a nép véneivel és megint barátkozott a
fiatalokkal.</p>
<p>– Lássátok. Nem azért pusztitlak én benneteket, mintha nekem
örömöm telnék a ti nyomoruságtokon. Hanem azért, mert örülni akarok
a kurucz urak nyomoruságán. A falu, mely elhamvadt csóvám tűzétől,
nem a tietek, hanem az uraságé. A lábas jószágot, melyet fölemészt
seregem, nem a magatok számára nevelitek, hanem az uraság számára;
– a mit kardom levág, mordályom ledurrant, még az is csak az
uraságnak szolgáló embere. Mit jajgattok tehát az uraság baján,
inkább menjetek oda a várba s vigasztaljátok meg szegény uratokat.
Övé a kár, övé a veszedelem. Én mondom azt nektek, én, a Privoda
kapitány.</p>
<p>Megint csak ment tovább és ment vele együtt az átok és
veszedelem.</p>
<p>– Ha kezembe adjátok a nemes urakat, még a hajatok szála sem
görbül meg az én kezem által. Őket keresem én s ti jöttök utamba.
Szegény paraszt, bizony bolondabb vagy te, mint a jármas ökröd.</p>
<p>Igy beszélt Privoda kapitány. Hejh az igaz ügynek többet ártott
szavával, mint fegyverével.</p>
<p>Mert hiszen ha csak fegyverrel viaskodik s ember ellen ember
számba akar vétetődni, majd megtanitotta volna őt Toroczkay István
uram emberségre nagyhirtelen. <span class="pagenum"><a name=
"Page_7" id="Page_7">-7-</a></span></p>
<p>Hanem hát Privoda kapitány okos ember vala. Egy izben ugy
véletlenül találkozott vele a járai havasokban Daczó Bálint,
Toroczkay uramnak egyik vitézlő hadnagya s bizony fűbe harapott ott
Privoda kapitánynak vagy negyven legénye. Őt magát is csak az
imádság őrizé, hogy Patkós Daninak hosszú nyelű taglója tarkón nem
ütötte. Ha jobb lába nem lett volna a futásra, mint a tordai
mészáros legénynek: soha se dicsekedett volna Steinville generális
előtt többé a felől, hogy a múlt héten hány falut gyújtott fel s
hány ökröt és juhot terelt be a monostori táborállás keritései
közé.</p>
<p>Ettől az esettől kezdve gondosan kerülte Toroczkay uram rendes
kuruczait. Hagyta ezeket a vallonoknak. Jó kémei mindig biztosan
értesiték arról, merre nem várja őt hadra kész ellenség. Hanem
annál nagyobb elszántsággal látott hozzá, hogy a föld népét
fölbujtogassa a kurucz nemes urak ellen.</p>
<p>Legelőször belátta az ebből származható nagy veszedelmet Kemény
József gróf uram ő nagysága. Hiszen már nemcsak a Maros völgyén,
hanem még a Küküllő mentében is kezdtek az emberek súgni-búgni,
éjszakázni, erdőszélben gyülést tartani, urasági pakulárokkal
verekedni, belső cselédekkel csufolkodni. Rossz jel volt ez
mind.</p>
<p>Még rosszabb jel volt s még nagyobb szeget ütött ő nagyságának
fejébe az a sajátságos tünemény, hogy a mikor egyik napon
Nagy-Enyedre beporoszkált, hát a szemközt jövő sok ember közt
akárhány találkozott, a ki a helyett, hogy az uton szépen
megmaradott s bozontos <span class="pagenum"><a name="Page_8" id=
"Page_8">-8-</a></span> kucsmáját tisztességgel megemelte volna,
el-kitért előle nagy messzeségre s csak a ködmenén rántott egyet s
még mélyebbre huzta kucsmáját a két szemére. Volt pedig a bestefiak
között olyan is elég, a ki még tegnapelőtt is nagyot kurjantott a
kalákán az uraság egészségére.</p>
<p>Kemény József uram ő nagysága csöndes, jámbor ember vala. Utált
minden zenebonát, elkerült minden huzavonát s igaz lelke szerint
irtózott a háboruságtól. És ámbár úgy szíve szerint a fejedelem
igaz ügyének diadalát óhajtotta: mindazonáltal semmiféle nagy
barátkozásba a kuruczokkal nem keveredett, noha tisztességére meg
kell vallani, Steinville generálishoz sem csuszott-mászott az ő
nagy kegyelmének elnyeréseért.</p>
<p>Hanem hát jól megfontolván ama gonosz Privoda kapitány
istentelen incselkedéseit: okos embernek, jó hazafinak mindent meg
kell cselekedni, hogy a bekövetkezhető nagy veszedelem, pórnak,
oláhnak, szolgáló embernek felzendülése jó idejekorán
elhárittassék. És miután az most már tökéletesen bizonyos, hogy
Toroczkay István főkapitány uram minden jó indulatinak s
atyafiságos szeretetének daczára is a mezőségi és marosvölgyi és
küküllőmenti nemes urakat meg nem védelmezheti, holott pedig ősi
tisztes alkotmányunk erőssége általuk van, rajtuk nyugszik, bennük
él: ennélfogva mostanság nincs sürgősebb teendő, mint Steinville
generálishoz elmenni, a nemes urak hódolatáról őt biztositani,
pártfogását, segitségét kikérni, s Privoda kapitányt ama perversus
utról eltériteni. Tudnivaló pedig, hogy mindezekért <span class=
"pagenum"><a name="Page_9" id="Page_9">-9-</a></span> Toroczkay
István uram boszut nem áll, hiszen ő is csak nemes ur és igaz
magyar ember, ki belátja a dolgot és nem pusztitja a maga
vérét.</p>
<p>Nem is cselekedte ezt Toroczkay István uram, pedig lett volna
benne módja elég.</p>
<p>Kemény József uram ő nagysága nagy tekintélyü ember vala akkor
tájt Erdélyországban. Híre, neve, tisztessége, nagy elméje és nagy
szép urodalmai és várai előtt bizony levették a kalapot még a nemes
urak is. Hát még a szélesen kiterjedt atyafiság s a Privoda
kapitánytól való nagy félelem mit nem művelhetett.</p>
<p>Alig terjedt el a környékben annak híre, hogy immár a gróf uram
ő nagysága is meghódola: nosza sietett a többi nemes ur is
Kolozsvárra, biztositván a praesidiumot és Steinville generálist a
fölséges császár ur iránt való változhatatlan hűségről és
engedelmességről. A nagyajtai Donáth testvérek elsők valának a gróf
uram ő nagysága bölcs nyomdokán haladni. Mikola László pedig, mikor
szász-fenesi kastélyából kiindula, egész nagy sereg nemes ur
csatlakozék hozzá, hogy őket is kisérné el a generálishoz. Külön
banderiummal ment vala pedig a járai nemesség, sőt meg kell
vallani, hogy Torda városának nemes tanácsa is elérkezettnek látta
az időt arra, hogy fényes deputácziót küldjön a generális urnak
tiszteletére.</p>
<p>Ült vala pedig Toroczkay István főkapitány uram ez időtájt az ő
toroczkói várának szellős nappali szobájában. És meg-megemelinté
nagy kancsóját, mely előtte álla s meg-megpödörinté nagy bajuszát,
mely kétfelé <span class="pagenum"><a name="Page_10" id=
"Page_10">-10-</a></span> álla, mint valamely vitorlarud. A
szomoruság ugyan nem vett rajta erőt, mert az nem állott az ő
vastermészetében, hanem annyival inkább boszankodott vala,
valahányszor egy uj hirnök jött, értésére adván a hitetlen
elpártolásnak szomoru eseteit.</p>
<p>A hírnökök pedig oly sűrüen követték egymást, hogy egyik a
másiknak adá az ajtókilincset.</p>
<p>Egyszer aztán nagyot ütött öklével a nagy tölgyfaasztal
közepére, ugy, hogy a nagy kancsó mindjárt tánczra kerekedett. És
mély dörgő hangon sóhajta föl:</p>
<p>– Hejh én jóságos fejedelmem! Te ugyan megnyerheted
Magyarországot, hanem ezt a mi országunkat aligha el nem
veszited.</p>
<p>S aztán fölállott székéről.</p>
<p>– No de majd meglássuk! – Dörgé utána haragos arczczal.</p>
<p>Sulyos léptekkel föl és alá járt a szobában. A kemény padló csak
úgy csikorgott lábai alatt, a nagy csillagos sarkantyu csak úgy
visított a csizma sarkán.</p>
<p>– Küldjétek be Patkós Danit a fegyverszobába, – szólt a mellette
ácsorgó étekfogóhoz.</p>
<hr class="chap" />
<div class="chapter"></div>
<p><span class="pagenum"><a name="Page_11" id=
"Page_11">-11-</a></span></p>
<h3>II.<br />
PATKÓS DANI.</h3>
<p>Tudni kell pedig, hogy ez a Patkós Dani már egyszer kemény
tekintetet váltott Privoda kapitánynyal a járai havasokban.</p>
<p>Torda városából volt az ő származása, jámbor polgári családból
születése. Apja remekes mészárosmester vala a maga idejében, de már
hat esztendeje annak, hogy az ács kifaragta azt a fejfát, melyet
sirja fölé ültetének. Ezelőtt két esztendővel sirba szállott édes
jó anyja is, és aztán nem maradt a háznál egyéb, mint néhány görhes
tulok, egy falka magyar juh, meg a kis Susánna.</p>
<p>Tulokkal, birkával tudta volna Patkós Dani, mit csináljon, de
azt semmiképen sem volt képes elgondolni, mit kezdjen ő most a kis
Susánnával.</p>
<p>Mert hát éppen az volt a nagy baj, hogy a kis Susánna kerek
tizenhat esztendős vala. Tömött, fekete hajfürtei, csillogó-villogó
szép két szeme, fehér-piros arczácskája, eleven ajkainak csattogó
kaczaja, lábujjhegyen járó sárga papucskái: mind oly furcsa
ingóságok <span class="pagenum"><a name="Page_12" id=
"Page_12">-12-</a></span> valának, melyeknek a jó Dani a
mesterségben nem vehette semmi hasznát.</p>
<p>Még ha testvérje lett volna! De a kis Susánna nagyon messze
rokon s az öregeknél csak örökbe tartott bárányka volt. S ámbár a
két gyermek együtt nevelkedett s az öregek váltig mondogatták: ez a
bátyád, ez a hugod, mégis a jó Daninak sehogy se állt a szivéhez,
hogy ő a kis Susánnát csak úgy testvérmódra szeretgesse.</p>
<p>De nem is úgy szerette, hanem úgy, hogy azt kimondani nem
lehetett. Nem is mondogatá azt Dani sem a leánynak, sem az egész
kerek világnak, hanem ahelyett nagy komolysággal eltökélé magát a
szent házasságra, nagysebten hozzálátván ama rettenetes akadályok
elháritásához, melyek annak utjában állottak.</p>
<p>Ilyen rettenetes akadály pedig volt elégséges.</p>
<p>Először is Susánnát az édes anyja halála után valamely asszonyos
házhoz kellett adni, mert hiába, a világ nyelve örökké jár, mint a
tavaszi szél.</p>
<p>Másodszor szabaduló levelet kellett váltani, a mely eddig az
öregek életében el lett mulasztva. Ehhez már kellett egy kis idő,
noha nem sok.</p>
<p>Harmadszor meg kellett remekelni ősi tisztes szokás szerint a
czéhbeli ártikulusok értelmében. A kis Susánna kontár, mihaszna
mesterlegény felesége nem lehet. – No ehhez már nemcsak egy kis
idő, hanem egy kis pénzecske is kellett.</p>
<p>Negyedszer kellett szerezni egy tisztes abamentét, tizenhat
filigránveretü ezüst gombbal s tenyérnyi széles nagyszebeni finom
ezüst mentekötővel és két ludtojás <span class="pagenum"><a name=
"Page_13" id="Page_13">-13-</a></span> nagyságu lánczkosárral
szintén csak ezüstből. Mindezekhez pedig elmaradhatatlan volt a
dolmány és a feszes nadrág és az ezüstrojtu kordován csizma
megfelelő ezüst csatokkal és sarkantyukkal.</p>
<p>S ötödször és végezetre még a pappal s a kérő és kiadó
násznagyokkal is csak meg kellett alkudni, a mi szintén csak időbe
kerül, a költséget nem is számitva.</p>
<p>Az első akadály szerencsésen elhárittatott.</p>
<p>Volt a kis Susánnának egy távoli nagynénje, Szász-Fenesen,
Mikola László uram várnagyjának, Szapora Mártonnak tisztes
felesége. Patkós Dani e jó asszonysághoz szalasztott el a temetés
napján egy lovas gyereket a szomorú hírrel és a kis Susánnára
vonatkozó atyafiságos kérelemmel.</p>
<p>A jó asszony nagy hirtelenséggel mindjárt másnap Tordán termett,
a jó Patkósnét agyonsiratta, a két gyereket agyoncsókolta s azzal
»nosza, rajta, rakodjatok, fogjatok, siessetek, ezt a ruhát, azt a
ruhát el ne felejtsétek,« felült a kocsira s úgy elhajtott
Susánnával egyetemben, hogy a két szerelmes jószágnak még időt sem
engedett a búcsuzásra. Igaz, hogy ezeknek sem jutott eszébe
ölelkezni, csókolózni, egymás nyakába némán belekapaszkodni, örök
hűséget esküdni, égő könnyeket csepegtetni, kendőt lobogtatni s
több efféle hiábavalóságot cselekedni.</p>
<p>– Aztán fiam, – szólt az asszony búcsuképen – ha dolgaid rendben
lesznek s emberséges ember akarsz maradni, a mi házunk nyitva lesz
előtted. Tudod a többit. <span class="pagenum"><a name="Page_14"
id="Page_14">-14-</a></span></p>
<p>Tudta azt jól Patkós Dani, de felelni, már akárhogyan történt,
nem tudott rá. Csak nézte égő szemekkel a tovagördülő kocsit és a
mikor az oly messze távozott, hogy többé nem láthatá, felgyürte
ingeujját karjára, fogta két kézre a legnehezebb taglót s akkorát
ütött a hidgerendához állitott bivalybikának a két szarva közé,
hogy annak koponyája kétfelé hasadt, mint valami hitvány sárgatök.
Nem is látták Tordán sem azelőtt, sem azóta csúf bivalybikának ily
szörnyü hirtelenséggel való kivégeztetését.</p>
<p>A kis Susánna pedig eltakarta szemét himzett kötényével s midőn
a kocsi már elhagyá a várost s a temetőt is már szépen elkerülte:
úgy sirt, úgy zokogott, hogy azt hivé már, a szívének meg kell
szakadnia.</p>
<p>– – Következett most már a második akadály, a szabaduló levél
előteremtése.</p>
<p>Ez is könnyedén megtörtént. A czéhmester, nemes Szombati Sámuel
uram, jó szemmel nézte az ifjú embert, jó barátságban volt az öreg
Patkós Dániellel is, és minekutána mind az atyamesterek, mind a
többi tisztelt mestertársak jól tudták azt, hogy az ifjú ember
könnyü kézzel bánik a legszilajabb marhával is, de különben hamis
mértékért ellene, sőt apja és nagyapja ellen is soha semminemü
panasz nem emeltetett: ennélfogva neki az érdemes czéhgyülés
mindenféle könnyebbséget megengede, elnézvén az illendő taksa
fejében a háborús és viszontagságos időknek miatta még azt is, hogy
a vándorlásnak három álló esztendejét ki nem tölté. <span class=
"pagenum"><a name="Page_15" id="Page_15">-15-</a></span></p>
<p>Igy hát nem maradt egyéb hátra mostanság, mint a harmadik
akadály, a remekelés.</p>
<p>Erre is készült már Patkós Dani, sőt a napja is ki vala már
tüzve kisasszony után való első szombati napra, de még nemes biró
uramnak és az érdemes városi tanácsnak is be lőn már jelentve a
nagy nap, egyszersmind minden uri rendben levőkkel egyetemben
meghivatván a nagy lakozásra, midőn egy este nem hajtának haza a
pakulárok a legelőről és nem jöve haza sem egy tulok, sem egy kerge
juh.</p>
<p>Nosza ló hátára, kézbe a taglóval, el-ki a havas oldalára,
veszedelem lesz ma.</p>
<p>Lesz ám, de nem Privoda kapitánynak. Patkós Dani megtalálta a
pakulárokat, de főbe ütve, véres tarkóval, fűben heverészve.
Költögeté őket, szólt hozzájuk, de biz’ azok nem feleltek, meg sem
mozdulának. Egy kicsit meg volt halva mind a kettő s juhnak,
tuloknak se híre, se hamva.</p>
<p>Csak azután nézett széjjel Patkós Dani. És megtudta azt, a mit
meg akart tudni. A gyilkos ráczok, Privoda kapitány legényei
követték el a gyalázatos gonosztettet. És nem is lehetett ellenük
semmit tenni. Messze jártak már a turi határ felé s aztán mit is
kezdjen egyes ember, ha mindjárt tagló van is a kezében.</p>
<p>Hanem most már remekelés, mesterlevél, szép ezüstös mente,
jámbor házasélet, édes kis Susánnám – várhattok egy kis ideig.</p>
<p>Mikor ezt mind elgondolá Patkós Dani, majd lefordult a ló
hátáról. <span class="pagenum"><a name="Page_16" id=
"Page_16">-16-</a></span></p>
<p>Haza ment nagy búsan. A mi húsféle volt a székben, azt
elosztogatá szomszédok közt, jó barátok közt, szegény emberek közt.
Rendbeszedte ingóbingóságát, bezárt minden ajtót, felöltözött
ünneplő ruhájába s aztán a kulcsokat beadta a város házához.
Magához vette legnagyobb taglóját, legszebb kését, czipószínü nagy
kutyáját, felült a lovára s még az éjjel, fényes holdvilágnál, szép
Aranyos partján elindula fel Toroczkó felé.</p>
<p>Mire megvirradt a hajnal, már ott állott a vár kapujában.
Kapunyitáskor ő volt az első, a ki berobogott a vár udvarára.</p>
<p>– Hej fiu, ki vagy, mit akarsz, mi járatban vagy te azzal a nagy
kuvasz ebbel? – kiáltott le az erkélyről Toroczkay István uram.</p>
<p>– Igaz kenyeret keresek, a nagyságos fejedelem szolgálatába
akarok állani, kurucz leszek még ma, megkövetem tisztességgel.</p>
<p>– Jól van fiu, zsoldot nem kapsz, pihenésed nem lesz,
éjjel-nappal résen állasz, nem kiméled se a labancz vérét, se a
magad vérét, ebből áll a fizetésed. Ha tetszik így: eredj a
várnagyhoz.</p>
<p>Patkós Dani egy szót sem szólt többet, csak ment a várnagyhoz.
Még az nap, még abban az órában felesküdött életre-halálra, igaz,
jó hitére, zászló védelmére, fejedelem úrnak örök hűségére.</p>
<p>De nem is bánta meg ezt a nagy eltökéllést sem ő, sem Toroczkay
István uram ő kegyelme.</p>
<p>Úgy bánt Patkós Dani a nehéz taglóval, mint akármelyik bajtársa
a könnyű fokossal vagy a rövid nyelü <span class="pagenum"><a name=
"Page_17" id="Page_17">-17-</a></span> buzogánynyal. Le tudta
pányvázni futtában a bölényt, s olyan havasi ökör még nem került a
keze alá, melynek, ha félkézzel megfogta a szarvát, kedve lett
volna ficzánkoláshoz. A legnehezebb kard is csak nádszál volt a
kezében, s az a vallon sisak, a melyre ő egyet huzott, többé nem
akadt gazdára. Különösen pedig akkor kellett látni, ha Privoda
seregével összetalálkozott. Szinte röstellette, ha társai is
segitettek neki. »Mit álltok utamba?« szokta volt mondani
nagykomolyan.</p>
<p>Erősen jól állott neki az a szűk huszárgunya is. Hejh ha a kis
Susánna látta volna, a mint délczegen megülé nagy fekete lovát s a
mint lassan pödörgette pelyhedző bajuszát!</p>
<p>De fel is vitte dolgát a jó úristen. Ökre, juha lehetne már
tizannyi is. Okos beszédje és igaz kurucz bátorsága miatt
megkedvelte Toroczkay István uram ő kegyelme is. Nem is sokáig
hagyá a közkatona-sorban. Sőt inkább magához vette s nagyon ritkán
ereszté el oldala mellől. Hadi fortélyokra, éjjeli cselekre, titkos
követségekre különösen szerette alkalmazni.</p>
<p>Most is, midőn azt mondá az étekfogónak: »Küldjétek be Patkós
Danit,« bizonyosan valami nagy, fontos mondanivalója lészen.</p>
<p>Néhány percz mulva belépett Dani a fegyverszobába.</p>
<p>Toroczkay főkapitány uram kezében egy sulyos buzogány vala,
melyet épen most emelt le a fogasról.</p>
<p>Ez a buzogány azt jelenté, hogy beszélni akar. Különben kevés
szavú ember vala, leginkább csak <span class="pagenum"><a name=
"Page_18" id="Page_18">-18-</a></span> akkor beszélt, ha katonáit
lelkesité, nem csoda tehát, ha szónoklásai közben megszokta, hogy
afféle öldöklő szerszám legyen a kezében.</p>
<p>– Édes cselédem, – szólt lassú, alányomott, dörgő hangon – ebül
megy a dolgunk. Az alsó vármegyék nemes urai moczczani sem mernek,
minekutána Rabutin ama hitvány oláhságot veszett kutya módjára
annak idejében ellenünk zendité. Most már itt mi körülöttünk is
kezd megbomlani a világ. Ezt a Privodát sehogy se tudjuk
kézrekeriteni. Védelmezi őket Steinville erővel és hatalommal, de
még jobban védelmezi őket saját gyávaságuk. Erdőkben és
barlangokban bújdokolnak, s ha rajtuk ütünk: szétszaladnak. Itt
közelben csak Aranyosszék áll még keményen, de amint a pórság,
óláhság bomlani kezd: bizony attól félek, maholnap megmozdul a
lábunk alatt még a fundamentum is. S aztán ha ez a tolvajhad
valamikép kezet fog arra Nagy-Szeben felé a hozzá méltó szászszal
és oláhval, bizonyára senki a jó nemességet meg nem mentheti. Ihol
már amazok megcsinálták a nagy-enyedi romlást, emezek pedig
maholnap üszköt vetnek Tordának vagy Felvincznek városára. Valamit
kell gondolnunk édes cselédem.</p>
<p>– Gondoltam én egyet, ha szabad volna szólnom.</p>
<p>– Csak ki vele hamarjában.</p>
<p>– Azt gondoltam én nagyságos főkapitány uram, ez ellen a Privoda
ellen a Fehér Ördögöt, meg a Fekete Ördögöt kellene bérbe vennünk s
majd ha ezek végeztek Privodával, akkor majd mi végezzünk velük.
<span class="pagenum"><a name="Page_19" id=
"Page_19">-19-</a></span></p>
<p>– Tökéletlen beszéd ez édes cselédem. Tolvaj: tolvaj. Egyik csak
olyan eb fia, mint a másik. Egyik farkas nem eszi meg a másikat,
míg mindakettő barmot talál maga előtt. Ráczság, oláhság egyforma
ellensége a magyarnak. Míg egy nemesi falvat talál, melyre üszköt
vethet, míg egy magyar embert talál, kit orozva leszurhat, addig
nem marja ez egymást. Majd azután marja, de azt én az ő kedvükért
meg nem várom. A Fehér Ördög meg a Fekete Ördög most egyaránt rabol
kuruczot, labanczot, de üldözi is őket mindakettő. Ha bérbe vesszük
őket, akkor nekünk kimélnünk kell a bőrüket. Steinville ellen ugy
se veszszük hasznukat, saját vérem pedig nem hagyom felprédálni, ha
mindjárt labancz is a beste kölyke. Az ilyen praktikát kövesse a
német meg a jezsuita barát. De én nem követem. Hanem hát édes
cselédem, lovad, fegyvered, tarisznyád készen van-e utra?</p>
<p>– De az már készen.</p>
<p>– Nos hát még ma útra kelsz. Elmégysz a kegyelmes fejedelmünkhöz
és azt fölkeresed. Hol van, hol nincs, azt én nem tudom, majd
megmondják Kassán. És fölkeresed az ő hadainak főgenerálisát, gróf
Bercsényi Miklós uram ő nagyságát. És elmondod nekik a mi szegény
országunknak siralmas állapotját. Németnek, labancznak nagy erejét,
rácznak, oláhnak gyilkos dulásait el nem felejted. És üzenetképen
jó sereget vagy jó tanácsot vagy mindkétfélét hozasz nekem vissza.
Mert különben megyek a magam feje után. És most itt ez az erszény
útravalónak. Harmincz nap oda, harmincz <span class=
"pagenum"><a name="Page_20" id="Page_20">-20-</a></span> nap
vissza. Két hónap mulva itthon légy a pokol fenekéről is. Menj édes
cselédem. Éjt, napot ne késsél; hegyen-völgyön meg ne állj; éhség,
szomjuság meg ne aléjtson; ellenség, vadállat meg ne riaszszon; jó
barát, szép asszony vissza ne tartson; még anyádnak könyörgő
könyhullatása is a te szived meg ne lágyitsa.</p>
<p>Ekkép szólott Toroczkay István uram ő kegyelme. És hangja
dörgött és buzogánya suhogott és Patkós Dani megérté a szót és nem
volt a szó ellen semmi kifogása.</p>
<p>Fogta az erszényt és begyömöszölte azt övébe, hátul, kése tokja
mellé. Fogta Toroczkay uramnak fejedelem ő nagyságához irott
levelét s dolmányujjának kutyafüle mögé nagy gondosan elrejté azt,
hogy valamely rácz, pribék, labancz, tolvaj, martalócz rá ne
akadhasson. És azután kardját bal kezével megcsörrenté, buzogányát
jobb kezével vállához emelinté s bátorságos büszkeséggel ekképen
szólott.</p>
<p>– Megértettem uram, főkapitány uram, kegyelmed okos
parancsolatját s akként lészen engedelmességem, valameddig Patkós
Dani lesz becsületes nevem. Hatvan napok multán itthon leszek
emberséggel.</p>
<p>Sarkon fordult, nagyot lépett s három lépéssel elérte a
fegyverszobának nagy ajtaját. Ott még egyszer visszafordult és
szóról-szóra így beszélt:</p>
<p>– Az én istenem megáldja uram kegyelmed békességgel,
boldogsággal, igaz ügyünknek nyereségével.</p>
<p>Toroczkay uram buzogányának suhintása felelt meg e szóra. De már
jó Patkós Dani nem hallá ezt. Elsietett <span class=
"pagenum"><a name="Page_21" id="Page_21">-21-</a></span> az ólba;
megveregeté, megsimogatá fekete lovát; babcsigás kantárba, sárga
szügyellőbe szépen fel is öltözteté, s mint a tüzes szikra,
felpattant a nyereg tetejébe. Ugy indula el nagy robogással
egérúton a vidályi havasok felé.</p>
<p>Mert hát igaz úton, rendes úton Torda felé és Kolozsvár felé nem
mehetett. Vagy a csúf rácz vagy a német őrség itt vagy amott útját
állta volna. Hejh pedig ő nagyságos fejedelmét, a kit szemtől
szembe még soha sem tisztelhetett, látni akarta minél előbb.</p>
<p>Erdők árnyán, sziklák mélyén, patakok partján, jó utakon, rossz
utakon poroszkált előbbre-előbbre. Utas embertől, oláh favágótól,
ribancz pakulártól mindenütt gondosan megkérdezé, járt-e itt
ellenség, német, rácz vagy haramia? Nagy bizodalom volt a lelkére
kötve: okossággal, bölcseséggel kellett ő nagy dolgát intéznie.</p>
<p>Mire leszállt az öreg este szerencsésen beért Asszonyfalvára.
Volt egy bajtársa, Létai Gecző, annak lakott itt öreg atyja ura,
oda szállott nagy bizodalommal, hogy ő magát kipihenné, éhes lovát
jóllakatná s hajnali kakasszónál atyafiságos hálálkodás után tovább
menne.</p>
<p>Mene, mendegéle. Lovát itt-ott fényes gyepen, zöld pázsiton
harapni engedé. Délfelé állt, magasan járt már a nap is, mikor a
hesdáti havason találkozott egy mezitlábos, bolyhos süveges,
szurtos képü kecskepakulárral. Megállt az ösvényen s a pakulárt oda
inté.</p>
<p>– Héjh, atyafi, jöszte csak ide hamarjában, mi jó ujság van a
havason? <span class="pagenum"><a name="Page_22" id=
"Page_22">-22-</a></span></p>
<p>– Haj, haj! Csókolom a kezét vitéz uram, tegnap délután
megellett a bütykös szarvú kecském, lett neki három kis gödölyéje,
ilyet se sokat hallottam még életemben.</p>
<p>– Nincs énnekem erre semmi gondom, hanem arra felelj, mikor
hallottad hirét Balyikának?</p>
<p>– Haj, haj! Egyik gödölyém nem érte meg a reggelt, pedig bele is
fujtam a szájába, fülét is behasitottam, most nem tudom elgondolni,
mi baja lehetett.</p>
<p>– No, no, atyafi, okosan beszélj, mikor járt itt Balyika vagy
Vaszili Negru?</p>
<p>– Haj! haj! A Hagymássy uraság ő kegyelme ötven korbácsot
üttetett a csürüllyei pópára, bizonyosan gorombán szólt vele.</p>
<p>– Bolond vagy te öcsém, vagy talán tán nagyot hallasz.
Balyikáról beszélj, de csak hamarjában.</p>
<p>A pakulár régen apja lehetett volna Patkós Daninak, hanem Patkós
Dani kezdett egy kissé haragos lenni. A pakulár nagyon alázatos
volt és szemmel vala látható, hogy Balyikáról nem akar
beszélni.</p>
<p>– Haj, haj, csókolom a kezét vitéz uram, tíz napig fent voltam a
máréi havasokban, csak tegnap jöttem alá, be kell egy kicsit néznem
ide Oláh-Rákosra, van két bőröm, megveszi azt az örmény s aztán
talán ő tőle hallok majd valamit a világról.</p>
<p>– Két bőröd van öcsém? – szólt Patkós Dani csöndes hangon. –
Látod ezt a taglót itt a kápán? Ha te nem szólsz, én pedig ezt a
taglót kezembe veszem, hamarjában lesz ám neked ötven dögbőröd is s
aztán <span class="pagenum"><a name="Page_23" id=
"Page_23">-23-</a></span> hegyébe oda teritem a magadét is. Érted
most már édes jó atyámfia?</p>
<p>– Haj, haj, csókolom a kezét vitéz uram, – szólt a pakulár
gondosan körülnézve, – aztán miről kellene nekem beszélnem?</p>
<p>– Hol van most a két Ördög, mikor jártak erre? Erre felelj
ficzkó, – szólt Patkós Dani, megsuhogtatván kezében
tatárkorbácsát.</p>
<p>A pakulár még egyszer körülnézett, nem hallja-e őt valaki.
Kutyája ott állott mellette, azt oldalba rugá s a nyáj után küldé,
hogy még az se halljon semmit. Aztán oda állott Patkós Dani
mellé.</p>
<p>– Haj, haj, vitéz uram. Szent Miklósra és minden szentekre
kérem, hogy engem el ne áruljon. Most harmadnapja ették meg két
anyányi gödölyémet, annak van meg a bőre.</p>
<p>– No csak beszélj vén kecsketolvaj. Honnan jöttek, hová mentek,
hányan voltak, mit akartak?</p>
<p>– Haj, haj, csókolom a kezét vitéz uram, nehéz dolog azt egy nap
mind elmondani, kiváltképen az én ostoba fejemnek, mikor nem is
tudom.</p>
<p>– Látod ezt meg ezt? – Egy korbácsot és egy erszényt mutatott
Patkós Dani e szavak közben.</p>
<p>– Haj, haj, le kell ülnöm, mintha a tűz mellett ülnék, ha
megengedi vitéz uram, akkor talán eszembe jut.</p>
<p>Nem is várta az engedelmet, czondráját leteríté, két lábát maga
alá kuporítá, tíz nagy csontos, szurtos ujját szemei előtt
megmozgatá s így óggott-móggott, alig lehetett megérteni:
<span class="pagenum"><a name="Page_24" id=
"Page_24">-24-</a></span></p>
<p>– Haj, haj, kik is voltak csak? Itt volt a Romoszán, a Pripon, a
Náku, a Bocsát, a Hurgye Iuon. A Mikulitistye Pável is ott volt,
hogy esnék le a szikla tetejéről, az törte el az egyik gödölyém
lábát a botjával. Itt volt Vakár Onucz, Barbeszku, Totyestyuni,
Fravecz, Brád, Kodria, Ráku. Itt volt Dutzu is, de a két ökörszarva
nem volt a fejére kötve, hanem a hóna alatt hozta. Itt volt Zsián
Petru is, a kinek apját a kekenesi havasban lőtte agyon a rácz
haramia. Itt volt Radu Ilie is, a ki a ballábára nagyon sántított.
Épen tizennyolczan voltak.</p>
<p>– Hohó vén tolvaj, ez még csak tizenhat, ki volt a másik
kettő?</p>
<p>– Haj, haj, csókolom a kezét vitéz uram, az egyik volt Balyika
Nikta, de az nagyon haragos volt, rá se mertem nézni, ugy fénylett
a tüszője, aranyból meg kárbunkulusból volt. Az a félszemü Pásk
közel sem mert hozzá jönni, csak messze hátul kullogott, mint a
kuvasz, ha rosszat cselekedett. Itt volt Petreszku Anika is, sárga
volt a czipellője, piros volt a viganója, rövid puska volt a
vállán, hosszu kés volt a derekán, haj, haj, de jó az isten, hogy
nem az én feleségem!</p>
<p>– Hát a Fekete Ördög nem volt velük?</p>
<p>– Haj, haj, messze volt az a morgai havasokban, annak Kajnamál
felé kellett Szász-Fenesre menni.</p>
<p>De már ezt a szót meghallotta jó Patkós Daninak fekete lova is.
Nagyot ugrott erre a szóra, mintha tudta volna, hogy Szász-Fenesen
van a szép Susánna. <span class="pagenum"><a name="Page_25" id=
"Page_25">-25-</a></span></p>
<p>Patkós Dani rendbeszedte babcsigás kantárát, odaléptetett a
guggoló pakulár mellé, lehajolt utána s egyik kezével belemarkolt a
pakulár félfülébe és féltarkójába. A fül és a tarkó fölemelkedett a
lóra s utána jött a pakulár is. Csakhogy a fül és a tarkó
hallgatott, a pakulár pedig orditott olyan hangon, hogy valamennyi
kecske abbahagyta a rágicsálást s buta, kék szemekkel bámult a
gazdára. A pakulár kapálózott, mint az egér, ha macska fut
vele.</p>
<p>Patkós Dani nem szólt egyet sem, hanem fület, tarkót és pakulárt
szép csendesen ismét letett a czondrára és csak akkor mondá mély,
reszkető, csöndes hangon:</p>
<p>– Hallod-e kutya, eddig tréfaszámba vettelek, hanem ha most
mindjárt meg nem vallasz mindent: pópa nélkül, harangszó nélkül
döglelkednek itt lesz utolsó itélete. Mit keresett a két Ördög
Szász-Fenesen?</p>
<p>– Haj, haj, vitéz uram, csókolom a telekes bocskorának
kötőszíját, most már meg kell halnom; Mikola László urunk ő
kegyelmét akarták felprédálni, bár a jóságos uristen gátot vetett
volna az utjukba. Haj, haj, leszakadt a fülem.</p>
<p>– Mikor történt ez?</p>
<p>– Haj, haj, nem tudom én azt, harmadnapja voltak nálam. Ha
szándékjuk elsült, tegnap estére kellett a veszedelemnek
megtörténni.</p>
<p>Patkós Dani elővette erszényét, odavágta azt a nyöszörgő pakulár
mellé, s rá se nézvén többé, tüzes fekete lovának oldalába öt
csillagos sarkantyúját belevágta s úgy elrohant Oláh-Fenes felé,
mint a vihar, <span class="pagenum"><a name="Page_26" id=
"Page_26">-26-</a></span> mint az átok, mint az istenharag, mintha
maga, lova megbomlott volna örökre. Dolmány uszott, csótár repült,
kőszikla szikrát hányt robogó nyomában. Jaj neked jó Patkós Dani,
ha megbotlasz sziklahasadékon; jaj neked két Ördög, ha most szembe
találsz jönni a haragos fenevaddal.</p>
<p>De a két Ördög nem jött vele szembe.</p>
<hr class="chap" />
<div class="chapter"></div>
<p><span class="pagenum"><a name="Page_27" id=
"Page_27">-27-</a></span></p>
<h3>III.<br />
A KÉT ÖRDÖG.</h3>
<p>Az egyik volt Balyika Nikta. Ott született, ott nevelkedett föl
Mező-Bánd körül a moriului havasokban. Tolvaj apától, tisztátalan
asszonyi állattól eredve, istent nem ismert, embert nem tisztelt,
lelkét odaadá a gonosznak, ha ugyan volt lelke az istentelennek.
Nem szeretett semmit, nem gyönyörködött semmi jóban, gyenge fát
kivágta, gyenge állatot megöldösé, nyíló virágot eltaposá, saját
öcscsét a Kapus vizébe belefojtá s aztán lett haramia. Fehér bőre,
fehér czondrája, még bocskora is fehér szattyánbőrből: elnevezték
őt Fehér Ördögnek. Aranyos völgyén, Kapus mentén, Szamos mellett,
Maros környékén, völgyeken és havasokban, szántó-vetők és
pakulárok, katonák és békességes emberek csak e név alatt tudták,
igaz nevét nem is ismerték már. Olyan magas volt, mint a szálfa;
olyan erős volt, mint a bika, megriasztá az embereket, féltek tőle,
mint a jégesőtől, néha-néha egész serege volt, mint a generálisnak.
<span class="pagenum"><a name="Page_28" id=
"Page_28">-28-</a></span></p>
<p>A másik Ördög volt Vaszili Negru. Messze, messze napnyugot felé
van egy óriáshegy, a Piatra Babi. Ennek egyik szakadékában sűrű
fenyvek, sűrű tölgyek árnyán fakad egy forrásvíz, a Jáda patak
vize. E forrásvíz mellett nyomorult kunyhóban lakott a vén Negru
összetöpörödött vén feleségével. Kecskét őrzött, málét evett, tejet
ivott, hanem azért mind a tizenkét gyermekét haramiának nevelé.
Vaszili volt a hetedik gyermeke. Fekete volt, mint a bivaly, s
erős, mint a vas. A többi gyereket erre-amarra, kuruczok és
labanczok, nemes urak és szolgáló emberek agyon verték, maga maradt
Vaszili. Ennek nem ártott se hideg, se meleg, se szomjuság, se
éhség, se üldözés, se fegyver. Maga is, serege is menten maradt
minden veszedelemtől. Elnevezték Fekete Ördögnek. Maga örült
legjobban ez utálatos névnek.</p>
<p>Hejh a Fehér Ördög és a Fekete Ördög réges régen hallották már
egymás hirét, réges régen akartak már szemközt állni, hogy
megmarhassák egymást, mint két dühös farkas. Szegény népnek örömére
ez lett volna legjobb, de nem ezt cselekedte a két istentelen
haramiavezér. Hanem azt cselekedte, hogy kezet fogtak egymással
Lapiskánál az erdőszélben, és miután jól megnézték, jól megrázták
egymást, és egyik se találtatott erősebbnek mint a másik: vérben,
istenkáromlásban, pokolnak örömére, gonosz lélek sugalmára örök
szövetséget kötöttek egymással.</p>
<p>Sok gonosz cselekedetnek lett e szövetség szülőanyja. Siralommal
és keserüséggel emlékezik erre szegény <span class=
"pagenum"><a name="Page_29" id="Page_29">-29-</a></span>
Erdélyország. Kiváltképen pedig annálfogva is, mert a labancz
generálisok, Rabutin és Steinville, ármányos lélekkel szemet
hunytak a két Ördög csúfságaira. Csak az igaz ügynek szószólói,
nemes urak, istennek szolgái, becsületes magyar városok békés
polgárai itták meg a levét mind e gonosz erőszakoskodásnak és
incselkedésnek.</p>
<p>Nemes Torda városába háromszor is nagy erővel berontottak, a
város népét halálos ijedelembe ejtették, s mig a haramiák egyik
része üszköt vetett a városra, a másik rész addig fegyverrel
dolgozott, nagy sok becses zsákmányt hurczolván el magával a
hasadékba. Dolgaikat mindenkor oly vigyázatos praktikával intézték,
hogy soha rajta nem vesztettek. Ha egy-két ribancz haramia
egyszer-másszor ott hagyta is a fogát, annyi volt az, mint a semmi.
A kit olykor-olykor elfogtanak: no azt ugyan hamarjában száraz fára
akasztották a város végén, de azért a két ördög serege inkább
szaporodott, mintsem fogyatkozott volna.</p>
<p>Ellátogattak ők messzebb vidékre is. Kolozsvármegyében úgy
rohanták meg Bátor-falvát, mint valami dúvadak. A nemes urak házait
felprédálták, az udvarokat és szérüket felgyujtogatták s aztán
nekiestek isten egyházának is. A jólelkü, istenes életű öreg papot
halálra kínozták, a Fekete Ördög félmázsás nagy pörölylyel a
templom ajtaját beszakasztá s ádáz lélekkel nem kimélé még az úr
asztalát sem, sőt inkább az arany és ezüst edényeket, drága
kelyheket, a gyönyörüséges asztalteritőket magával elvivé.
<span class="pagenum"><a name="Page_30" id=
"Page_30">-30-</a></span></p>
<p>Néha-néha kitanulhatatlan cselfogással éltenek. A tolvaj,
haramia népnek szép Erdélyországban ősi megrögzött szokása volt
gonosz vállalatait napközben vagy alkonyat felé vagy késő este, de
mindig éjfél előtt hajtani végre. Arra nem volt példa, hogy
valahova hajnalban vagy kora reggel rontottak volna be. De a Fehér
Ördög és Fekete Ördög még e szokást sem tisztelé. Nagy-Ajtát piros
hajnalban támadták meg, mikoron még a nemes urak nyugodalmas
ágyas-házukban pihentenek. Donáth Miklós uram ő kegyelme ugyan két
haramiát agyonlőtt, egynek fejét pedig fokosával ketté hasitotta, s
ekként lóra kapván megmeneküle, de ifjabbik testvérje, Donáth
Balázs, nem volt oly szerencsés s őt az istentelen latrok halálra
kínozák.</p>
<p>De ki tudná mind elmondani szerit-számát mindannak, a mit ezek
esztendőknek folyása alatt elkövetének.</p>
<p>Utoljára már egy hallatlan vakmerőségre is vetemedtek, melyhez
hasonlatos dolog Erdélyországban sem azelőtt, sem azóta soha nem
történt. Tudni kell ugyanis, hogy a két Ördög várat épített
magának, valóságos kőből rakott várat, hogy ragadmányaikat ott
hordanák össze, s fejüket, mikor nekik tetszik, ott hajtanák
nyugodalomra.</p>
<p>A tordai hasadékban kiválasztották maguknak a legnagyobb
barlangot. Rettenetes erőfeszitéssel, csavargós lépcsővel alkalmas
utat készítettek a barlang nyílásához. A lépcsőnek két oldalához
nagy kövekből falakat illesztettek s a falakat lőréssel látták el.
A barlang <span class="pagenum"><a name="Page_31" id=
"Page_31">-31-</a></span> nyílását befalazták, csak egy ajtót
hagytak rajta. De a barlang üregeit kitisztogatták s egérútat
készítettek maguknak az indali völgy felé a megmérhetlen szikla
alatt. Egérútjuk külső nyílását senki sem ismeré, úgy el volt az
rejtve rettenetes szakadékok közt sürü bozót árnyékában.</p>
<p>A barlangnak sok ürege volt. Minden üreg egy-egy palotává lőn
elkeresztelve. Ez az őrség palotája, ez a pihenő legénység
palotája, ez a kincstár, ez az éléstár, ez a vigadó palota, ez a
Fehér Ördög, amaz a Fekete Ördög ágyasháza. Így beszéltek maguk
között istentelen ebfajtái. Volt egy oltáros házuk is, melyben az
elrablott templomi ékességekből egy kis templomot akart egyik-másik
gyávább lelkű haramia berendezni. Egy nagy követ el is neveztek
oltárnak, le is terítették drága terítővel s fel is állitottak rá
egy aranyfeszületet.</p>
<p>De mit tett erre a Fekete Ördög? Nem szerette ő azt, hogy
legényei istent forgatják gonosz elméjükben, fogott tehát fekete
macskát, agyoncsapta, száraz ágra, meleg napra kiakasztá, s mikoron
már egészen megszáradt: titkon, észrevétlenül a feszületre helyezé
azt. Hát a mikor istenhez térni akaró legényei letérdelnek a
feszület előtt imádkozni s szemüket ráveték a feszületre: ime
fekete macska vicsorgott le rájuk meztelen fogaival. Nosza lőn
köztük nagy riadás, majd hogy halálba nem szaladának.</p>
<p>Ime ily pogány fajzat támadta meg Mikola László uramat
Szász-Fenesen. <span class="pagenum"><a name="Page_32" id=
"Page_32">-32-</a></span></p>
<p>Tudni kell pedig, hogy Mikola László uramnak szászfenesi udvara
akként épittetett hajdanában, istenben boldogult Mikola Péter urunk
idejében, hogy az néminemü katonai erősségnek is beillenék. Szabad
helyen, dombos helyen állott, a kastélynak falai mind megannyi
bástyafalat képezének; a bástyák körül mély és széles árok
nyujtózkodott végig, az árokba szabadon be- és kijárhatott a Szamos
vize azon a széles csatornán, melyet szintén Mikola Péter urunk
huzatott tótfalvi jobbágyaival és szász-fenesi szolgáló embereivel.
A két Ördög valamennyi ördög segítségével se tudott volna ide
behatolni, ha a felvonó hid idejekorán felhuzatik s az udvarbeli
őrség elegendő számban és éberségben megállja a helyét.</p>
<p>Hanem hát mégis megtörtént a nagy veszedelem. Bizonyára így
akarta isten az ő kitanulhatatlan bölcseségében.</p>
<p>Volt az udvarban fegyverfogható férfi-ember elegendő.</p>
<p>Ott volt Szapora Máté várnagy uram két erős legénynyel. Ott volt
három rendszolga, egyik ugyan öregecske már, de a többi javabeli.
Ott volt hat lovász, két lóhajtó, tíz csatlós, három étekfogó s
vagy tizenöt szolgáló ember, a kiket rendesen Szapora Máté uram
szokott berendelni már nehány hét óta, a mióta tudniillik Kerecsédy
udvarbiró uram betegen fekszik ágyasházában.</p>
<p>Mostan pedig még többen is valának együtt. Épen Klára napja
következett, Mikola Lászlóné asszonyom ő kegyelmének nevenapja,
melynek örömére évenkinti tisztes szokás szerint meg kellett ülni a
lélekvidámító <span class="pagenum"><a name="Page_33" id=
"Page_33">-33-</a></span> vendégséget. Bejöttek azért az udvarba
néhányan azok közül is, kik ottan nem lakozának, de a kik a
vendégségről elmaradni sehogy sem akartak, mert az elmaradás méltán
a háziasszony ő kegyelme iránt való nagy tiszteletlenségnek
tekintetett volna. Így jövének be jó idején tiszteletes, tudós
Kerellei Ádám prédikátor uram az ő szeretett hitestársával és ifjú
ember káplánjával, továbbá Gábor deák harmadmagával, végre
Szász-Lónáról, Gyaluról és Oláh-Fenesről is egynéhányan, atyafiak,
szomszédok és jó ismerősök. Még szerencsének mondható, hogy az
országos főemberekből való atyafiság amaz ármányos Steinville
generális meghívására Kolozsvártt időzött valami ünnepélyen vagy
tanácskozáson, különben a két haramia még azokat is megcsúfolta
volna. Két vallon lovas tiszti ember, egy kapitány és egy
zászlótartó szintén bejöttek az udvarba, jól tudván, hogy Mikola
László uram itt a német sereg torkában császárnak hódola s császár
iránt való hűségét Steinville generálisnak bejelenté. Ők is
nyavalyások épen a legrosszabb időben jövének.</p>
<p>A két haramia nagy előrelátással hajtá végre ő gonosz
cselekedetét.</p>
<p>A Fehér Ördög már déltájban leszállt a tótfalusi havasról s a
délutáni órákban a szászfenesi szőlőkben rejtőzködött. Rögtön
elküldé azonban Zsián Petrut, hogy a fenesi gázlón átmenve, a
kajnamáli uton keresse meg a Fekete Ördögöt s mondja meg neki, hogy
napnyugta után egy órára a kastély árka mellett levő füzesbe és
rekettyésbe jőjjön embereivel. <span class="pagenum"><a name=
"Page_34" id="Page_34">-34-</a></span></p>
<p>Minden ekképen történt. A Fehér Ördög volt huszadmagával.
Alkonyodás közben egyenként szállingózva észrevétlenül összejöttek
a füzesben és rekettyésben.</p>
<p>Húsz erős haramiát, a legbátrabbak közül valót, fejszével és
mordályokkal fölfegyverezve az útra állitának, mely a faluból az
udvarba vezetett. Ha jobbágynak eszébe jutna ura segítségére
szaladni, az a húsz legény állja majd útját. A Fehér Ördög volt
vezérük.</p>
<p>A Fekete Ördög maga ólálkodott a felvonóhid felé, hogy megnézze,
nyitva-e a kapu. A kapu be volt zárva, de a híd még nem volt
felhúzva. Visszament a Fehér Ördöghöz tanácsot tartani. A Fehér
Ördög rettenetes fokosára támasztá csontos állát, egy perczig
gondolkodott s aztán Anikát szólítá oda. Anika ugrándozva futott
hozzá. Két gonosz szeme tündöklött a holdvilágnál.</p>
<p>– Anika, – mondá a Fehér Ördög, – nekünk nyitott kapun kell
bemennünk. Nem szeretek törni-zúzni, ha simán is bejuthatok. Eredj
a hídra s nyittasd fel a kaput, úgy a hogy tudod.</p>
<p>– Akár mindjárt is meglesz az, Nikta bátya. Hanem hát tudod-e,
mit mondok? Nem megy ám ez csak úgy ingyenszámban. Van ám ennek ára
– hé, Nikta bátyó. Erről beszéljünk legelőször.</p>
<p>– No csak beszélj, de hamar beszélj, mert én hamar
megharagszom.</p>
<p>– Haragszol vagy nem haragszol, az nekem egészen mindegy. Enyém
leszen két gelezna, egyik nyusztból, a másik petymegből. Enyém
leszen három islógos ing, a kit asszonyom ő kegyelme viselt. Enyém
leszen egy <span class="pagenum"><a name="Page_35" id=
"Page_35">-35-</a></span> veres bársony suba, két pár ránczos veres
sarú, egy jóféle gyöngyös csupos korona, két táréfátyol, három
gyolcs rokolya, egy arany szegélyű gyenge patyolat, két
karikagyürü, egy köves gyűrű, egy ezüst hólyagos tű, egy rend
fekete kláris öv.</p>
<p>– Bolond vagy. Lemetszek huszonnégy fület, zsinórra fűzöm,
nyakadba akasztom, ez is a tied lesz.</p>
<p>– Mondtam, megmondtam. A mit megmondtam: az nem megy a tordai
örmény kezébe. Fogadod-e ezt Nikta bátyó, fogadod-e ezt Vaszili
bátyó?</p>
<p>– Fogadjuk, fogadjuk, pukkadj meg, ne ordíts már, lódulj. –
Szólt dühödten a két Ördög.</p>
<p>– Hohó, több is van még. Onuczot nem bántjátok, agyon nem
csapjátok, még csak meg se kínozzátok, s a kiért én szót emelek s a
kiért Onucz könyörög, mindaz életben marad. Fogadod-e Nikta bátyó,
fogadod-e Vaszili bátyó?</p>
<p>– Fogadjuk, fogadjuk, de nyargalj most már – szólt a Fehér Ördög
– mert különben lerántom viganódat s meztelenűl a kutyáknak
adlak.</p>
<p>Anika oda ugrott a Fehér Ördöghöz, megfogta bajuszát,
megránczigálta istenesen s szeme közé nézett a Fekete Ördögnek és
így szólt hozzá:</p>
<p>– Te is fogadod Vaszili bátyó?</p>
<p>A Fekete Ördög fogait csikorgatá, de mégis csak azt mondá:
Fogadom én is.</p>
<p>Erre az ördöngős lány elereszté a Fehér Ördög bajuszát s egy
könnyü ugrással elindult a kapu felé. Vissza se nézve, csak annyit
mondott: <span class="pagenum"><a name="Page_36" id=
"Page_36">-36-</a></span></p>
<p>– Radu, Náku, Pripon, Dutzu velem jöttök.</p>
<p>A négy haramia, mintha tüzes tapló lett volna fülében, úgy
ugrott a leány után.</p>
<p>Ez a lány az ördögökkel állt czimboraságban, de a pokolbéli
ördögökkel. Sem istentől, sem embertől meg nem ijedt, kedvese volt
Balyikának, de rettegett tőle minden haramia, még maga a két
haramia-kapitány is. Lőtt és vágott minden ellenkező szóra s kezet
emelni ellene senki sem merészelt. Szép volt, mintha angyalnak
készült volna; gonosz volt, mint egy kaján asszonyszemély. Gonosz
indulata változandó volt, mint az időjárás. Ha megbőszült: halomra
ölette a csecsemőt is; ha jókedve volt, szabadon ereszté halálos
ellenségét, de Onuczot, édes testvérbátyját, igazán szerette.</p>
<p>Ez az Onucz Mikola László uramnak állott szolgálatában. Sok
ideig csak szolgáló ember volt, kit Kerecsédy udvarbiró uram
rendelt be a fenesi udvarba, de később lovászszá, majd kapussá lett
jámborságos életének s szófogadó, ügyes magaviseletének miatta,
urunknak és asszonyunknak kegyelméből. Sőt volt szó már arról is,
hogy vagy étekfogónak, vagy az öreg rendszolga helyett
rendszolgának a palotába hívják, a mi pedig szegény szelistei
jobbágygyereknek ily fiatal korban mindenesetre nagy
tisztesség.</p>
<p>Segíti ördög ő fiait. Ama siralmas napon az esteli órában épen
Petreszku Onucz volt a kapusszolgálaton. Egyedül üldögélt a
kapuboltozat melletti kis szobában és már azon gondolkodott, nem
volna-e jó felhúzni <span class="pagenum"><a name="Page_37" id=
"Page_37">-37-</a></span> a hidat, midőn Petreszku Anika négy
haramiával a kapuhoz lopózott.</p>
<p>A négy haramia a felvonó híd mellé kuporodott, hogy a
kapus-ablakon át meg ne láthassák őket. Anika nagy bátorsággal
odament az ablakhoz s megkoczogtatá annak fatábláját.</p>
<p>– Hejh kapusok, hejh várnagy uram, ki van itthon, ki nyit kaput?
– kiáltott büszke hangon.</p>
<p>Onucz kitekintett az ablakon s első szempillantásra megismerte
Anikát.</p>
<p>– Te vagy az Anika? Oh a rossz lélek hordoz itt, nem is a jó.
Gyere, gyere, hadd öleljelek meg. Oh te istentelen, de czifra a
ruhád, kit öltetek meg megint?</p>
<p>Csak ugy futott együgyü bolondja, hogy az ajtót felnyithassa,
pedig hiszen, ha eszénél lett volna, jól tudhatá, hogy rossz életü
huga mire adta fejét.</p>
<p>Alig csikordult meg a nagy tölgyfakapu sarka: a négy haramia
felugrott a hidra, egy lódulással benn termett a kapu alatt s a
gyámoltalan Onucz még istenhez sem fohászkodhatott, még nyálát sem
nyelhette el, már úgy meg volt kötözve, hogy mozdulni sem tudott.
Keze, lába farkasgúzsba téve, úgy tették le a pad alá. Ott csókolta
meg Anika is, átkozott boszorkánya.</p>
<p>Dutzu nagyot füttyentett. A füttyentésre előrohant a negyven
haramia, néhány lovászt, csatlóst és szolgáló embert, kik a zajra
elfutottak, hamarjában főbe vertek s minden kijárást és őrhelyet
elfoglalva, rohantak a nagy palotába, hogy Mikola László uramat és
asszonyomat ő kegyelmüket kirabolnák. <span class=
"pagenum"><a name="Page_38" id="Page_38">-38-</a></span></p>
<p>Nosza lőn most sírás, rívás, asszonysikongatás, fegyverbiró
embereknek rettenetes vérengző viaskodása, mintha csak az utolsó
itélet szakadt volna le a szászfenesi udvarra. Szegény szépséges
kis Susánna, ha őt most a Patkós Dani látta volna Fekete Ördög
vaskarjai között!</p>
<hr class="chap" />
<div class="chapter"></div>
<p><span class="pagenum"><a name="Page_39" id=
"Page_39">-39-</a></span></p>
<h3>IV.<br />
MIKOLA URAM HÁZÁNAK VESZEDELME.</h3>
<p>Patkós Dani nem látta azt.</p>
<p>Neki eresztett kantárral, mennydörgő robogással, két haragos
szeméből csak úgy omlott ki az indulat villáma: így vágtatott, így
ért oda a szászfenesi vár kapuja elé. Hanyatlóban volt már a nap.
Szászfenesi népség, szeme-szája tátva, csoportokban nyöszörgött és
jajveszékelt a kapu előtti gyepes téren. Vén asszonyok kezeiket
tördelték, kis gyermekek sikoltoztak, jobbágy-emberek fejüket
csóválták, mind valamennyien istent emlegették, hanem azért meg nem
mozdult volna arról a helyről egyetlen egy se. Reggel óta
sopánkodnak ott már az uraság veszedelmén. Mint a villám, ha oda
üt, a hol épen nem várakoznak rá: úgy robbant közéjük jó Patkós
Daninak fekete lova. Fekete volt a szőre, de sűrű habtól,
tajtékfoszlányoktól mégis egészen tarkának látszott. Megriadva,
sikoltozva ugrott szét a népség Megállt a ló, inai reszkettek,
Patkós Dani szemet vetett egy hórihorgas léhütőre. <span class=
"pagenum"><a name="Page_40" id="Page_40">-40-</a></span></p>
<p>– Hol a két Ördög, ficzkó?</p>
<p>Azt a jámbor embert sebten kilelte a hideg, a mint Patkós Dani
rátekintett, rárivalgott. Nem tudott volna szólni a világért sem,
csak lekapta fejéről a berbecset, csak annak peremét harapdálta s
reszkető lőcslábaival tipegett ide-oda.</p>
<p>– Szólj, mert különben letiporlak.</p>
<p>Valami asszonyféle kiáltott oda a tömegből:</p>
<p>– Vitéz uram, vitéz uram, elment a két Ördög még a mult éjszaka,
mi mindnyájan ártatlanok vagyunk.</p>
<p>Patkós Dani leugrott a lóról, a kantárt odalökte a hallgató
embernek s taglóját kezébe véve nagy gyorsasággal bement a kapun a
vár udvarára. A vár udvarán öt-hat csatlós és szolgáló ember
holttesteket teregetett ki egymás mellé keresztbe tett gerendákra.
Vagy harmincz volt már kiterítve. Patkós Dani oda fordult az
emberekhez:</p>
<p>– Mondjátok meg öcséim, merre találom Szapora Máté uram ő
kegyelmét?</p>
<p>– Hajh bizony nehéz ütés alatt betegen fekszik ágyasházában,
talán reggelt sem ér, – szólt Onucz süvegét leemelve.</p>
<p>– Hát asszonyom, Szaporáné nénémasszony hol van?</p>
<p>– Oda fent a nagy palotában.</p>
<p>Patkós Dani ment fel a lépcsőn a nagy palotába. Csakugyan ott
volt Szaporáné asszonyom. Nekipirult arczczal, feltűrött karokkal,
térdig felkötött rokolyával, egyik kezében vastag vászon törlőruha,
másik kezében nyirágseprü: így parancsolgatott asszonyokkal,
lányokkal, <span class="pagenum"><a name="Page_41" id=
"Page_41">-41-</a></span> szolgáló emberekkel, kik nagy edényekben
hordták a vizet s öntözték, zsurolták, tisztogatták a palotákat és
belső házakat, a falakat és butorokat, hogy vérnek, piszoknak,
haramiák lába nyomának még emléke is elenyészszék.</p>
<p>Patkós Dani oda ment a jó asszonyhoz, megcsókolta kövér kezét és
piros arczát, egyetlen csepp köny pergett le két szeméből s szólt
ekképen:</p>
<p>– Édes kedves nénémasszony, későn jöttem, nagy siralomra
érkeztem, a jó isten megbüntetett, hogy és miként történhetett a
nagy romlás?</p>
<p>A jó asszony ő keserves gondjai közt csak nagy nehezen ismerte
meg a tordai mészároslegényt. Nagyot is nőtt, ki is tellett,
bajusza is föst már; szép deli termete; napsütötte, viharverte
barna arcza, kuruczbátor tekintete: mind nem volt ez így még
harmadfél év előtt, mikor utoljára látta. Először ránézett, azután
mosolygott, azután nevetett, azután zokogott oly keservesen, hogy
Patkós Daninak majd megszakadt a szíve a jó asszony mélységes
fájdalmán. Csak nagynehezen tudott magához jönni a nagy sírásnak és
könyhullatásnak miatta. De mégis csak magához jött lassanként s
mikor már zokogása megengedé, ezt felelte:</p>
<p>– Hozott a jó isten, édes fiam, elhidd nekem, nagy
szerencsétlenség szállt mi fejünkre, de várj csak egy pillanatig,
mindjárt jövök, csak jó asszonyunkat ő kegyelmét s édes jó uramat
megtekintem.</p>
<p>Feleletet se várva, elszaladt a jó asszony s Patkós Dani azt
hitte már, vissza se jön talán, oly nehéz volt <span class=
"pagenum"><a name="Page_42" id="Page_42">-42-</a></span> neki a
várakozás. Mi lett a kis Susannából: e fölött évődött borus elméje
szakadatlan.</p>
<p>– Jó asszonyunk ő kegyelme, – szólt az asszony visszatérve, –
jobban van már. Őt a gonosz bestefiai haramiák nem bántották, csak
a nagy ijedtség verte le lábáról, az a kis nyugvás és az a jó forró
borleves erőhöz juttaták, csak urunkat ő kegyelmét várja
Kolozsvárról nehéz lélekkel, de talán csak nemsokára haza segíti a
jó isten, hiszen dél volt, mikor innen elindula.</p>
<p>– No az isten adjon neki erőt, egészséget, kivánom tiszta
szivemből; hanem édes kedves nénémasszony, mást is szeretnék én még
hallani.</p>
<p>– Az én édes lelkem jó uram – folytatá az asszony – szintén
erőhöz jut, most már bizom a gondviselésnek véghetetlen
irgalmasságában; a mellén, a karján, a lábán lévő sebek nem oltják
el ő életét, a fején lévő sebről pedig azt mondja a tudós ember,
hogy az a csontot nem bántotta. Most szépen alszik a szegény lelkem
jó uram, egészen eszénél kell lenni, mindig is eszénél volt a
galambom. Csak az isten minél előbb lábra állitaná.</p>
<p>– De édes kedves asszonynéném, látja már az én bánkodásomat, hát
a mi kis…</p>
<p>Persze a jó Patkós Dani a kis Susannát forgatá szivében is,
elméjében is, nyelve hegyén is, hanem Szaporáné asszonyom még nem
ért el odáig.</p>
<p>– A mi urunk ő kegyelmének, hála isten, nem lett semmi
bántódása, de az az Onucz gyerek meg is kapja ő bőséges jutalmát,
mert bizony mondom édes fiam, <span class="pagenum"><a name=
"Page_43" id="Page_43">-43-</a></span> neki sokat köszönhetünk, –
hiába, csak a legkisebb féreg is árthat vagy használhat az
embernek.</p>
<p>– Ki az az Onucz? – kérdé Patkós Dani.</p>
<p>– Hát azt se tudod? Annak a gyehenna tűzére való tisztátalan
személynek, annak a haramiaczafatnak, annak az Anikának a testvére,
a ki együtt él és együtt istentelenkedik a Fehér Ördöggel és a ki,
– uram verd meg őt örökké való vaksággal, – asszonyunk ő
kegyelmének piros bársony subáját nem átallotta ama rettenetes
vérontás között is magára ölteni és abban hivalkodni.</p>
<p>– Hát nagy vérontás volt?</p>
<p>– No bizony volt! Jézusom, üdvözítőm, soha se hittem, hogy azt a
napot túléljem. Ilyen névnapot, soha ilyet apám, nagyapám se ért,
de ilyenről még krónikákból se olvastunk, ilyet még a török, tatár
se cselekedett.</p>
<p>– De édes kedves asszonynéném!</p>
<p>– Hallgasd csak fiam. Együtt volt már a nagy palotában az egész
uri familia s az egész tisztes vendégsereg. Asszonyunk ő kegyelme
ott ült az asztalfőnél, a fal mellett ott ültenek Imecsné,
Gyulayné, Damokosné asszonyom ő kegyelmük és a tiszteletes
Kerelleyné asszonyom és többen, és az uri renden lévő férfiak mind
a nagy asztalt körülülték és már az asztaláldás is elmondatott s a
fedőtálak is az asztalon állottak. A hegedüsök, dudások és
czimbalmosok is készen voltak s csakis urunk ő kegyelmének intésére
várakozának. Én a kis Susánnával, lelkem fiammal a konyhán
<span class="pagenum"><a name="Page_44" id=
"Page_44">-44-</a></span> forgolódtam, az én lelkem jó uram pedig a
nagy palotában az étekfogókra és csatlósokra volt ügyelettel. Hát
egyszer csak nagy sivalkodás hallatszik fel az udvarról és mindjárt
utána nagy dobogás, mintha barmok jártak volna a külső palotában.
Hát hiszen azok is jártak, mert a haramiák voltak már ott. Az én
lelkem uram oda szólt az öreg rendszolgának: eredj János, tekints
ki, miféle ribanczok hánykolódnak a külső palotában, tanitsd meg
őket emberségre. Az öreg János kinéz, a félhomályban embereket lát,
rájuk rivall, ez volt utolsó szava. Egy haramia neki ugrik s
fejszével úgy üti főbe, hogy rögtön összeesik és meghal, oda esik
az ebédlő palota küszöbére, a nagy zuhanás még a konyhába is
behallatszik. A másik szempillantásban már a bustya vérei pogány
haramiák fenevad módjára berontottak a nagy palotába s mind az uri
renden való férfiakat és asszonyokat gyilkos szándékkal
megtámadták. Két vasas német kapitány kardot rántott és vitézül
kezdett viaskodni, de alig tudtak valami kárt tenni a haramiákban,
az egyiket a Fekete Ördög csakhamar agyon csapta, a másikat pedig
hátulról kerülve a szívén szúrták keresztül. A mi urunk ő kegyelme
és a többi uri renden lévők is a fegyverszobába be nem mehetvén, ki
székkel, ki paddal védik vala magukat és halálra ijedt asszonyunkat
ő kegyelmét. Az ifjú Petki Bencze uram egy nagy ejteles ón kupával
úgy nekiront egy haramia fejének, hogy annak feje nyomban hatfelé
szakad. Urunk ő kegyelme pedig egy másik haramiát, épen mikor
asszonyunk koronájára <span class="pagenum"><a name="Page_45" id=
"Page_45">-45-</a></span> emelné kezét, torkon ragadván úgy vágja
az asztal lábához, hogy gonosz lelke nyomban kiszakada. De csak
mind hiában való lett volna ez, mert a haramiák mindenféle kézbeli
fegyverrel és öldöklő szerszámmal és ádáz eltökéléssel
felruházkodva talán mindenkinek vérét ontják, ha az a tűzre való
Anika személy Onuczot oda nem viszi, a kinek kértére és ama
boszorkányfajzatbeli Anikának parancsolatjára az uri renden
lévőknek meg nem kegyelmeznek. Hidd meg nékem édes jó öcsém,
bizonynyal én mondom néked, Onucznak és istentől elrugaszkodott
hugának köszönhetjük, hogy nagyobb szerencsétlenség nem történt.
Szegény lelkem jó uramat is, mikor már el volt tiporva, ők
mentették meg.</p>
<p>– Hát maguk édes kedves asszonynéném, mit miveltek ezalatt a
konyhában?</p>
<p>– Oh édes jó fiam, az volt még csak a szomorú eset. Mikor Anika,
a beste lélek, békességet parancsolt, akkor előállott a Fekete
Ördög és minden kincset, pénzt, fegyvert, drágaságot, arany és
ezüst szerszámokat, drága skófiumos mentéket és dolmányokat,
késeket, sarkantyúkat s mindenféle ékességet követelt magának,
igérvén és fogadván, hogy ha békességgel mindezek neki átadatnak,
senkinek nem kivánja halálát, ha pedig át nem adatnak: nem
kegyelmez még a csecsszopónak sem s üszköt vet az egész várra s
porrá égeti azt minden benne valókkal egyetemben. Mit volt tenni?
Se segítség, se jó tanács nem volt közelben, meg kellett igérni s
át kellett adni mindent. De még ennél sokkal <span class=
"pagenum"><a name="Page_46" id="Page_46">-46-</a></span> többet is.
Előállott Onucznak gyalázatos huga is és követelt magának két
geleznát, három islógos inget, egy veres bársony subát, két pár
ránczos veres sarút, egy gyöngyös csupos koronát, két táréfátyolt,
három gyolcs rokolyát, egy arany szegélyü gyenge patyolatot, két
karikagyűrüt, egy kövesgyűrüt, egy ezüst hólyagos tűt, egy rend
fekete kláris övet, mind olyanokat és azokból valót, melyeket
asszonyunk ő kegyelme viselt. Fel is ölté a pokolra való a veres
bársony ruhát és abban jött be hozzánk a konyhába.</p>
<p>– Hát oda is bement? Mi történt Susánnával?</p>
<p>– Várj csak édes jó fiam sorjára, hiszen a szívem úgy tele van
keserűséggel, hogy azt éjfélig se tudom kiönteni. Szegény leányom,
egyetlen kis Susánnám mi történhetett te veled?</p>
<p>– De hát mi történt, hadd hallom valahára, – szólt Patkós Dani a
türelmetlenség miatt majdnem fogait csikorgatva.</p>
<p>– Várj csak édes fiam, hadd végezzek előbb az asszonynyal.</p>
<p>Egy szolgáló-asszony hozott nagy dézsa forró sósvizet s ki
akarta a padmalyra borítani. De a padmalyon holmi ruhák,
bútordarabok heverésztek s Szaporáné asszonyom szükségesnek tartá
előbb azoknak fölszedését.</p>
<p>– Fogd meg fiam egy kissé azt a dézsát, ez a tátott száju
asszony mindjárt kiejti kezéből.</p>
<p>Patkós Dani fogta azt a dézsát s megfogván azt két kezével, úgy
vágta a földhöz, hogy dézsa és sós víz <span class=
"pagenum"><a name="Page_47" id="Page_47">-47-</a></span> millió
darabra törve, zúzva, locscsanva egyszerre eltűnt szem elől.
Szapora Máténé asszonyom nagyot nézett s nem gondolt kevesebbet,
mint hogy a jó Patkós Dani egyenesen megbolondult. De Patkós Dani
csak ennyit mondott:</p>
<p>– Lássa édes jó néném, én kurucz legény vagyok, ha Susánnáról
nem beszél, utóbb még magharagszom.</p>
<p>A sok cseléd, asszony, szolgáló ember sóbálványnyá meredt.
Valamennyinek az jutott eszébe: uramfia, milyen lehet ez a vitéz
kurucz legény, ha csakugyan megharagszik. Szaporáné asszonyom
azonban nem ijedt meg, csak ennyit mondott:</p>
<p>– Ej, ej édes fiam, bizony mondom, nem hiába mondja a világ,
hogy a kurucznak az öklében van a feje lágya. Hiszen igaz is az, a
mi igaz, az én szivem is majd megszakad, ha szegény lelkem,
gyerekem Susannámra gondolok. Mert a szerencsétlenség úgy történt,
hogy mi ott a konyhában már régen hallottuk a borzasztó dulakodást,
de szólni és mozdulni nem mertünk, sőt még lélekzetet is loppal
vettünk. Utóbb megsokalván a dolgot s azt gondolván, hogy az én
asszonyi szavamra is hajtanak talán, megindultam, hogy kimegyek a
külső palotára, hát a mint a lábam kitenném az ajtón, rémségesen
ordítva szalad elém a Panna leány s elkiáltja magát, hogy urunkat
és asszonyunkat ő kegyelmüket már mind meggyilkolták a haramiák.
Megváltóm, üdvözítőm ne hagyj el, én csak visszatántorodtam a
konyhába, szegény lelkem Susánnám fogott meg két kezével,
<span class="pagenum"><a name="Page_48" id=
"Page_48">-48-</a></span> különben talán mindjárt szörnyet haltam
volna. De alig telt el egy szempillantás, már a haramiák valami
öten mihozzánk is berohantak s egy beste pogány vére egyenesen az
én galambom Susánnámra vetette a szemét, úgy hogy az én lelkem
gyerekem csak elhalt ijedtében. Nosza én sem voltam rest, kaptam a
sodrófát s oda álltam a ribancz elé s megmondottam neki: elmenjen
innen tisztességgel, mert különben gyalázatos szemeit kivájom tíz
körmömmel. Mit tett erre a pokol fajzatja? Egyet se szólt, csak
feltaszított, hátam megett volt a kalácsos teknő a kemencze előtt,
tele most kelt gyönyörű kovászszal, én abba a kovászba, uram
bocsáss meg, bele estem s onnan nem tudtam föltápászkodni, csak
kiabáltam, és a beste fia haramiának czondráját fogtam. A könyörülő
isten a megmondhatója, mi történt volna, ha a Fekete Ördög az én
nagy kiabálásomra oda be nem jön. De a Fekete Ördög bejött, a
haramiákat kitaszigálta s aztán szemeit rávetvén Susánnára, lelkem
jó leányomat felnyalábolta s egy szót se szólván, kivitte az
udvarra, ott állott két szekér öszvérrel, mind a kettő tele volt
már kincscsel, ékességgel, sok mindenféle drága marhával, az
egyikre rátette galambom Susánnámat, nyolcz haramiát melléje
állított s a szekeret megindítá, meghagyván a haramiáknak, hogy a
két Ördög várába menjenek s odáig meg se álljanak. Már a kapu alatt
volt a szekér, mikor utánuk kiáltott, hogy a ki görbe szemmel talál
a leányra nézni vagy kisujjával is megérinti: úgy töri össze azt
mozsárban, mint a sót. Ettől kezdve szegény Susánnámat nem
<span class="pagenum"><a name="Page_49" id=
"Page_49">-49-</a></span> láttam többé, bár a fölséges uristen jóra
fordítaná ő siralmas dolgát!</p>
<p>Szaporáné asszonyom az egész beszéd alatt sűrű könyeket
hullatott. Sűrű könyein át nem láthatá Patkós Dani arczát, mert ha
látta volna, bizony isten egy szót se szólt volna.</p>
<p>Jó Patkós Danit elfogta a keserű indulat. Hátát nekitámasztá a
falnak, talán máskép lábán se tudott volna megállni. Lábai
reszkettek, rettenetes karjai is reszkettek, taglója kiesett a
kezéből. Szemöldeit és ajkait összeszorítá s merev szemekkel bámult
ki az alkonyodó égnek veres világosságába. Azt az eget szerette
volna most összedönteni, hogy ne maradjon más épségben, csak maga a
pokol.</p>
<p>Nem szólt többé egyetlen szót sem. Mereven állott és nézett,
mint a halálos itélet. Egyszer aztán lehajolt s fölvette taglóját.
Süvegét szemére vágta, dolmányát összerántá, kését az övében s
kardját az oldalán megtapintá, s oda menvén Szaporáné asszonyomhoz,
annak kövér kezét szó nélkül ujra megcsókolá. Indult kifelé.</p>
<p>– Hova mégysz édes jó fiam? Vacsora nélkül ugyan csak el nem
eresztlek. Jöszte csak vissza, nézd meg hát bátyádat is, lelkem jó
uramat egy pillanatra.</p>
<p>Patkós Dani csak ment kifelé.</p>
<p>– De hallgass hát rám édes fiam, – szólt Szaporáné asszonyom,
utána eredvén Patkós Daninak s megfogván annak balkezét, – várd meg
hát urunkat ő kegyelmét, míg haza jön, hiszen Kolozsvárra azért
rugtatott be, <span class="pagenum"><a name="Page_50" id=
"Page_50">-50-</a></span> hogy a generális urtól segítséget kérjen
szegény lelkem leányom kiszabadítására.</p>
<p>Patkós Dani egy szót sem szólt, vissza se nézett, kezét szeliden
kiszabadítá, s ment le a lépcsőn, s az udvaron, a kapun át, a
holttestek és eleven emberek közt kiment a vár elé. A népség még
mindig ott zsibongott és sűrű tömegben, zajongva és összebujva
bámult valamit. Az a valami volt jó Patkós Daninak fekete harczi
lova. A kemény futásban megszakadt belseje s ott a gyepen
felfordult s kiadá páráját.</p>
<p>Patkós Dani szétlökte az embertömeget, s a mint lovát meglátta:
kantárt, szügyellőt, nyerget, takarót, terhelőt, farmatringot
pillanat alatt leszedett a lóról. És akkor oda kiáltott az
emberekhez:</p>
<p>– Szászfenesi népség, a kinek jó lova vagyon, adja el nekem igaz
áron, megfizetem kettős áron. Ime itt az erszény.</p>
<p>A népség csak egymásra nézett, csak hallgatott és csak húzódott
szerteszéjjel. Nem felelt a felhívásra senki.</p>
<p>Egyszerre sebes lódobogás hallatszott a falu felől s a következő
pillanatban ott állott Patkós Dani előtt egy úri renden lévő lovag.
Lova, maga, haja, szakálla, bajusza porral behintve. Nyilván nagy
utat tett sebes vágtatással. Oda kiáltott a tömeghez:</p>
<p>– Hej ficzkók, mi történik itt?</p>
<p>Mikola László uram ő kegyelme volt a lovag. A népség egy
pillanat alatt lekapta fejéről kucsmáját, s egy öreg jobbágy oda
állva a ló mellé, szólt porba néző görnyedt arczczal: <span class=
"pagenum"><a name="Page_51" id="Page_51">-51-</a></span></p>
<p>– Csókoljuk a kezét, lábát nagyságos urunk, egy kurucz vitéz van
itt, megdöglött a lova, hátas lovat akar venni a faluban.</p>
<p>Az uraság oda tekintett Patkós Danira.</p>
<p>– Ki vagy fiu, mit akarsz itt?</p>
<p>– Toroczkay István uram belső embere vagyok, Patkós Dani a
becsületes nevem, Tordáról való származásom, Susánna hugomnak
vagyok eljegyzett vőlegénye, megyek utána, hogy élve, halva
megszabadítsam.</p>
<p>– Elment az eszed fiu, a haramiák sokan vannak, a két Ördög
gyilkos szívvel, rettenetes erővel van, közepébe mégysz a halálos
veszedelemnek.</p>
<p>– Oda megyek, de azért mégis oda megyek.</p>
<p>Lassú, mély és dörgő hangon mondá ezt Patkós Dani. Mikola László
uram mindjárt gondolta, hogy Patkós Danit semmi kérés, fenyegetés,
semmi jó tanács vissza nem tartja, hanemha erőszak. De hát miért
kellene a kurucz fiut erőszakkal visszatartani? Oda szólt
hozzá:</p>
<p>– Mi járatban jöttél te épen most ide?</p>
<p>– Segítségre jöttem, de későn jöttem, lovam is megszakadt a
sietésben.</p>
<p>– No fiú, nesze, itt ez a ló, de jól gondját viseld, s ha
szerencsét ád isten, visszahozd menyasszonyoddal együtt.</p>
<p>Mikola László uram leugrott a lóról, oda vetette Patkós Daninak
a kantárt s bement a kapun. Patkós Dani rögtön levetkőztette a
lovat, a leszedett szerszámot <span class="pagenum"><a name=
"Page_52" id="Page_52">-52-</a></span> egy ácsorgó embernek oda
adá, hogy vinné be az udvarba és aztán a lovat megveregeté,
megsimogatá, saját lova szerszámába felöltözteté s aztán felugrott
a nyeregbe.</p>
<p>Épen ekkor nyugodott le a nap, s épen ekkor ért oda Szaporáné
asszonyom nagy karéj kenyérrel, nagy darab hideg sülttel, nagy
kanna borral.</p>
<p>– Nesze édes jó fiam, igyál, egyél, a maradékot vidd el az
útra.</p>
<p>– Köszönöm, jó nénémasszony. – A kanna bort felhajtá s egy
hajtókára kiüríté, a sültet és kenyeret kápájába tevé, s »adjon
isten jó éjszakát«, úgy elrugtatott, mintha egyenesen nyílból
lőtték volna ki.</p>
<hr class="chap" />
<div class="chapter"></div>
<p><span class="pagenum"><a name="Page_53" id=
"Page_53">-53-</a></span></p>
<h3>V.<br />
MENYASSZONYA UTÁN ÉLETRE-HALÁLRA.</h3>
<p>Nekiment a sötét éjszakának, nekiment a veszedelmes útnak,
nekiment a bizonyos halálnak. Mire a Könczöl szekere éjfélt
mutatott: akkorra leszállott már a magyarszilvási havasokból s ott
poroszkált a Hesdát patak partján, puha, buja, zöld mezőben,
hajladozó fekete fák árnyékában.</p>
<p>Lova nagy utat tett az nap Szász-Fenestől Kolozsvárig,
Kolozsvártól Szász-Fenesig s onnan az éjszakán át idáig. Vékony
volt a ló vékonya, minden pillanatban megtágult terhelője, erőtelen
volt a lába járása: bizonyos volt, hogy ezzel a lóval nem lehet
sokáig menni. A hagymási szőlők alján leszállt róla, puha fűbe
kipányvázta, harmatos csutakkal megdörzsölé s aztán maga is
lefeküdt.</p>
<p>Fejét hideg hantra támasztá s nézte azt a csillagos eget,
melynek nincsen annyi fénye, nincsen annyi üdvössége, a mennyi az ő
szívének mélységes szerelmével s mélységes szerelmének iszonyú
fájdalmával <span class="pagenum"><a name="Page_54" id=
"Page_54">-54-</a></span> fölérhetne. Álom nem jött szemeire. Nem
is akart, nem is tudott most aludni. Iszonyú rémképek verték föl
lelkének minden indulatát, mikor elgondolá: minő sorsra, minő
kezekbe jutott a kis Susánna. Az ő kis Susánnája, a kiért élt,
mióta élt, s a kinek boldogságáért küzdött vészszel és viharral, és
a kiért meghalt volna száz halállal s megviaskodott volna
angyalokkal, ördögökkel. Hah, minő harag tombolt szilaj vérének
minden cseppjében, mikor a két Ördög eszébe jutott. Minő harcz lesz
az, a mit ő a haramiákkal fog megharczolni. Hány ördögöt fog ő
összetörni, míg a halál őt is eléri valahára. Mert eléri: az
bizonyos. Ő azt a helyet s azokat az embereket élve nem hagyja el,
a kik az ő Susánnáját semmivé tették.</p>
<p>Eszébe jutott küldetése. Jó urának szigorú parancsa, szegény
hazájának igaz ügye, kegyelmes fejedelmének balszerencséje. Neki
most Magyarország felé kellene menni s most már a határon lennie.
Ott volt a pöcsétes levél dolmányának kutyafüle alatt. »Éhség,
szomjúság meg ne aléjtson; ellenség, vadállat meg ne riaszszon; jó
barát, szép asszony vissza ne tartson; még könyörgő édesanyádnak
könyhullatása is a te szived meg ne lágyítsa.« Ez volt jó urának
igazságos parancsolatja. És ő fogadta szívében, fogadta lelkében,
hogy a parancsolatot teljesíti. És ime most mégis megszegte azt.
Megszegte a legelső lépésénél, megszegte a kis Susánnáért. Vajjon
mi büntetésre lesz ő méltó, hogy ekként hűtelen lett az igaz
ügyhöz, a föleskedt zászlóhoz s kurucz jó hitéhez? Oda most már a
becsület is. <span class="pagenum"><a name="Page_55" id=
"Page_55">-55-</a></span></p>
<p>Hadd legyen oda. Ha a kis Susánnának harmattisztaságát haramia
kutyák beszennyezték: neki sem kell többé a becsület. Hiszen az
élet sem kell. Nem is fog ő, nem is akar ő életben maradni. Csak a
bosszú, csak a bosszú, csak a halál. Ott halni meg, dúlva,
viaskodva; ott halni meg a kis Susánna közelében s ott feküdni
holtan is együtt az ő holttestével. Csak az van már hátra, semmi
más.</p>
<p>Fényes csillag csillogott le rá a magasságból, de ő a
csillagfényben is a pokolnak sötétségét látta. Lelke háborgott,
mint viharpaskolta tenger, s a fekvő helyében sem volt
maradása.</p>
<p>Fölkelt, föl- és alájárt, majd lement a patakhoz s annak hűs
vizében megmosá agyát, szemeit és arczát. Igy fog fürödni, így
szeretne fürödni a két Ördög vérében. Még ekkor is ezt gondolá.</p>
<p>Hajnalodott immár. Hajnali csillagnak tüzes fénye sütött a
szemébe, hagymási és indali kakasszót lóbbálta füléig a szellő.
Ibolyaszinű dolmányát kezdé felölteni a napkeleti égsark s az égi
dolmánynak peremén a havasok magasságáról lemosolygott már a
hajnalpirnak piros mosolygása.</p>
<p>Hűs patakvíz, hűs reggeli szellő jó Patkós Dani szívéből
kihajszolták az örjöngő haragnak fekete mámorát. Lova jó étvágygyal
legelészett, harsogva harapta a duzzadozó pázsitfűvet; Patkós Dani
lovára tekintett.</p>
<p>Jó gondolat ötlött az agyába.</p>
<p>Lovának is kell pihenés, jó magának is kell okos meggondolás.
<span class="pagenum"><a name="Page_56" id=
"Page_56">-56-</a></span></p>
<p>A két Ördög most várában alszik, két éjszaka nem aludta ki
magát, száz haramia őrzi álmuknak nyugalmát, a várban őket
megtámadni lehetetlen. Meg kell várni, mig fölébrednek s le kell
őket csalni a völgybe, a hasadék fenekére. Csak egyszer szemközt
állhasson velük, nem kiván ő aztán segitséget sem istentől, sem
ördögtől.</p>
<p>Pedig talán jó lenne segitséget kérni Toroczkay István
főkapitány uramtól ő kegyelmétől. Egres felé, Magura felé pihent
lován jó két óra alatt felrugtatna Toroczkó várához. Tizenöt-húsz
jó kurucz legénynyel mily könnyen kiszedhetné ő a haramiákat a
barlangvárból, mint a földi kutyát az odujából.</p>
<p>Nem. Ezt ő nem teszi. Ő Toroczkay uram ő kegyelmének szeme elé
többé nem kerül. Míg a kis Susánnát meg nem szabaditja, szégyenét,
halálát keserűen meg nem boszulja: addig ő a két Ördög közeléből el
nem távozik. Egyszer úgy is meg kell halni: hadd jőjjön tehát a
veszedelem.</p>
<p>Lovát megfogta s gondosan megitatá. S aztán lassú lépésben
elindult lefelé a patak mentén.</p>
<p>A hol a Voratitz belecsörgedez a Hesdát patakába: ott
találkozott napköltekor egy peterdi pakulárral. Haragos kérdésére
azt felelé a pakulár, hogy a két Ördög otthon van most, kétszarvú
haramiák őrzik a Repedt-kőnél, istenes embernek nem lehet azokra
még csak rá se nézni.</p>
<p>Patkós Dani ment a Repedt-kőhöz, be a sziklahasadékba, a
kétszarvú haramiák elé. <span class="pagenum"><a name="Page_57" id=
"Page_57">-57-</a></span></p>
<p>De rossz volt az útja. Jeges zápor, rettenetes felhőszakadás
rohant végig néhány nap előtt a sziklahasadékon, a járt utat
elpusztítá és az omlott sziklák sima lapján minden lépten-nyomon
megcsuszamlott az aczélpatkó.</p>
<p>Patkós Dani leszállt lováról, megköté azt egy faághoz, s lovának
mind a négy lábáról lefeszité a patkót. Puszta kézzel tördelé el a
patkószeget, nem kellett hozzá se vasfogó, se kalapács.</p>
<p>Így ment tovább, mindig beljebb, mindig beljebb a rettenetes
sziklatornyok közé. Mordálya kéznél, kardja kiakasztva, rettenetes
taglója jobb kezében. Minél közelebb jutott a két Ördög várához:
annál jobban lobogott szívében tüzes harag lángja.</p>
<p>Egy sziklafordulatnál nagyot horkant lova, felvágta a fejét s
nem akart előre mozdulni. Patkós Dani előre tekintett, s alig száz
lépésre négy haramia állt előtte egy félig lombos beteg fa
árnyékában. Fekete, bozontos bivalyfeje mind a négynek s két
rettenetes bikaszarva két haramiának. Vastag nyelü éles dárda,
mordály az övben, hosszu kés a tüsző mellett mind a négynél.
Ezektől ijedt meg Patkós Dani lova.</p>
<p>De nem ijedt meg Patkós Dani.</p>
<p>Rövidre fogta a kantárszárat, vasmarkába szoritá a taglót, s
lassú lépésekkel ment a haramiák felé. A ló fujt, tüsszögött,
nyugtalanul vagdalt, de a kegyetlen térdszoritás alatt csak ment
előre. Patkós Dani le nem vette szemeit a rabló népről és csak arra
vigyázott, hogy lova a szakadékba bele ne essék. <span class=
"pagenum"><a name="Page_58" id="Page_58">-58-</a></span></p>
<p>Midőn már ötven lépésnyire volt a haramiáktól, odakiáltott hozzá
az egyik haramia vastag ökörhangon:</p>
<p>– Megállj te barom, mit akarsz itt nálunk?</p>
<p>Dutzu volt ez, a kétszarvú haramiák vezetője. Ő találta ki, hogy
jámbor, veszendő lelkek rémületére miként lehet bivalybőrt és
bikaszarvat haramiafejre kötni. Ő őrizte most e helyütt a
sziklahasadékot, a várhoz vezető ösvényt.</p>
<p>Patkós Dani egy szót sem szólt, csak ment előre.</p>
<p>Egyik haramia nagyot füttyentett. A fütty hangjára valahonnan a
sziklák mögül iszonyú tülökhang bömbölt végig a völgyön. Nyilván
jeladás volt ez a várbeli haramiák részére.</p>
<p>A négy haramia előre szegezett dárdával állt készen. A bömbölő
hangra felágaskodott a ló s reszkető testével nem akart előre
menni. Patkós Dani belevágta sarkantyúját oldalába, s a ló
fölnyerítve két iszonyú ugrással oda robbant a haramiák közé.</p>
<p>Patkós Dani kezében megvillant a tagló s a kétszarvú Dutzu abban
a szempillantásban összezúzott agygyal feküdt le a ló lábai alá.
Úgy lefeküdt, soha többé meg se mozdult.</p>
<p>E váratlan, e képzelhetlen támadásra két haramia rögtön leugrott
egy sziklamélyedésbe, a harmadik pedig futni kezdett visszafelé.
Patkós Dani egy ugrással elérte, s taglóját balkezébe véve,
jobbjával tarkón ragadta s magához a levegőbe fölemelte a haramiát.
A nyomorult pára csak hörgött és kapálózott, minden fegyverét
kiejté kezéből. <span class="pagenum"><a name="Page_59" id=
"Page_59">-59-</a></span></p>
<p>Patkós Dani megállítá lovát s iszonyu haraggal szólt hozzá:</p>
<p>– Szólj dög, mert odaváglak a sziklához, mint egy marok sárt.
Hol a két Ördög?</p>
<p>A jó Daninak nem jutott eszébe, hogy vasmarkával úgy megszoritá
a rabló nyakát, hogy az akarva sem tudott volna egy istenes hangot
kiejteni. Csak hörgött és csak nyöszörgött.</p>
<p>De ujra szólt a tülökhang bömbölése. S miként a mennydörgés: úgy
robogott végig százszoros visszhangja a szakadékos bérczek hajlásai
közt. A két Ördög vára ott tátongott már sötét odújával Patkós Dani
közelében s a Fekete Ördög és a Fehér Ördög onnan jött már alá
hatvanadmagával, rettenetes haragnak és gyilkos fegyvereknek
hatalmával.</p>
<p>Patkós Dani jól látta a haramia-sereget, de azért meg nem ijedt.
A gyámoltalan rablót, a ki kezében lógott, oda vágta lova lábához s
ment szemközt, – neki a két ördögnek, a bizonyos halálnak.</p>
<hr class="chap" />
<div class="chapter"></div>
<p><span class="pagenum"><a name="Page_60" id=
"Page_60">-60-</a></span></p>
<h3>VI.<br />
A KÉT ÖRDÖG LAKOLÁSA.</h3>
<p>A Fekete Ördög jött élén a seregnek. Egyetlen fegyvere volt a
hosszúnyelű iszonyú vaskalapács, melyet úgy forgatott félkezével,
mint más a sima vesszőt. A sereg után lomhán lépkedett maga a Fehér
Ördög dárdával és mordályokkal. Dárdáját mint valami nagy szálfát
vonszolta maga után. A haramiák ujjongva, kiabálva, ugrándozva,
botjaikat, dárdáikat, puskáikat emelgetve nagy zsibajjal követték a
két marczona vezért. Látták, hogy nekik fölöstökömre is kevés lesz
az az egy szál kurucz vitéz.</p>
<p>Patkós Dani halavány arczczal, összevont szemöldökkel s
összeszoritott ajakkal közelgett lassan feléjök. Lovát egyenes
sziklafal tövében vezeté, hogy hátulról védve legyen. Ádáz
sasszemeit le nem vette a Fekete Ördögről. A Fekete Ördög rabolta
el Susánnáját. Ennek az egy embernek meg kell ma halni. Egyéb nem
volt elméjében. <span class="pagenum"><a name="Page_61" id=
"Page_61">-61-</a></span></p>
<p>A Fekete Ördög tíz lépéssel megelőzte seregét. Lőtávolba érve
megállt, dörgő kaczagásra fakadt s kalapácsára támaszkodva
gúnyolódó hangon szólt Patkós Danihoz:</p>
<p>– Én vagyok Vaszili Negru héj! Én vagyok a Fekete Ördög héj! Hát
te féreg, ki vagy te, a ki meg mersz állani én előttem?</p>
<p>Patkós Dani elővette mordályát s egy szót sem szólva rálőtt a
Fekete Ördögre.</p>
<p>A lövés nem talált.</p>
<p>– No még egyet, hadd nyelem el golyódat, – szólt röhögve a
Fekete Ördög.</p>
<p>Patkós Dani a súlyos mordályt oda vágta az Ördög melléhez. Az
Ördög megrendűlt, felorditott, de el nem esett. Vastag
juhbőrczondrája megmenté őt a haláltól. De most aztán két kézre
fogta a félmázsás kalapácsát.</p>
<p>Patkós Dani a kengyelből kivette lábait s nekiugratott a Fekete
Ördögnek. A Fekete Ördög a kalapácscsal s Patkós Dani a taglóval
egyszerre suhintott. És abban a szempillantásban földön feküdt ló
és ember egyaránt, mintha haragos villám ütött volna le mind a
háromra egyszerre.</p>
<p>A Fekete Ördög suhintására Patkós Dani felrántotta lova fejét.
Az iszonyú kalapácsütés a ló koponyáját száz darabra zúzta. A ló
elesett s vele együtt Patkós Dani is. De az ő taglója a Fekete
Ördög fejét úgy hasitá ketté, hogy egyik darabja ide zuhant, a
másik amoda. <span class="pagenum"><a name="Page_62" id=
"Page_62">-62-</a></span></p>
<p>Patkós Dani rögtön felugrott s oda nézett a haramiaseregre. Ez a
sereg, mintha föld nyilt volna meg előtte, eszeveszett bámulással
mereven nézte a borzasztó harczot s a Fekete Ördögnek iszonyú
halálát. Még maga a Fehér Ördög is megrémült, midőn a Fekete Ördög
elestét látta.</p>
<p>Patkós Dani oda lépett a holttesthez és sarkantyúját belevágta a
haramia arczába és egyik lábát rátette a kettéhasított főre és mély
dörgő hangon mondá:</p>
<p>– Nesze pokol kutyája, nesze. Te voltál az, ki az én Susánnám
elraboltad.</p>
<p>Magához jött a haramia-sereg. Rémítő morgással és
istenkáromlással mozdult meg, hogy Patkós Danira rohanjon.</p>
<p>Patkós Dani rájuk nézett s rájuk orditott, mint a vihar:</p>
<p>– Hát ti is itt vagytok? Egyétek meg ezt a dögöt s veszszetek
meg tőle.</p>
<p>Óriás erővel megfogta a holttestnek két lábafejét s felhajitva
azt magasra, mint valami könnyü zsákot, úgy vágta a haramiák közé.
Öten-hatan összeestek a holttest súlya alatt.</p>
<p>A Fehér Ördög három ugrással ott termett a haramiák élén.
Dárdavégű szálfáját magasra emelé s ráorditott a rablókra:</p>
<p>Előre bitangok, fogjátok le elevenen, mert összeráglak
benneteket.</p>
<p>S szálfájával oda mutatott Patkós Danira.</p>
<p>De Patkós Dani most se ijedt meg. Hátát megveté <span class=
"pagenum"><a name="Page_63" id="Page_63">-63-</a></span> a
sziklafalhoz s azt ugyan látta, hogy itt most már meg kell halni,
de azért kardját balkezébe, taglóját jobbkezébe véve, haragos
szemekkel várta a haramia-sereget. Még sürgeté is őket:</p>
<p>– Ide jertek, épen ti kelletek nekem!</p>
<p>E pillanatban a távolból újra felhangzott a tülök bömbölése és
mikor az elnémult: messze, messze földről a túri határ felől
trombitaszó harsogása hallszott, mintha csak katonák jöttek volna
onnan felől.</p>
<p>Hát bizony katonák voltak azok, csakhogy jó Patkós Daninak nem
nagy gyönyörüsége tellett ő bennök, a mint az később kitudódott.
Pedig hát előre tudhatta volna ő azt, ha oly nagyon nem sietős az
útja s ha Mikola László uram ő kegyelmétől nagy tisztességgel és
megalázódással tövéről hegyére mindent megkérdezett volna. De a
nagy harag eszét veszté s hebehurgya sietségben meg nem fontolá jól
ő nagy dolgát.</p>
<p>Tudni kell ugyanis, hogy Mikola László uram ő kegyelme ama
szomorúságos éjszakának reggelén berúgtatott Kolozsvárra s meg nem
állott addig, míg amaz ármányos Steinville generálisnak, császári
hadak főgenerálisának színe elé nem juthatott. Eljutván pedig oda,
érzékeny hangon és nagy bátorsággal e szavakat mondá:</p>
<p>– Uram, főgenerális uram, kegyelmed, nagy panaszom vagyon. Én
vagyok ama Mikola László Szász-Fenesről, háromszázharmincz
jobbágynak és szolgáló embernek ura, ki a fölséges császár úr iránt
való hívségében soha meg nem tántorodott és soha tétovázó nem volt,
és ime minden igaz hívségem és jámborságom <span class=
"pagenum"><a name="Page_64" id="Page_64">-64-</a></span> daczára az
elmúlt éjszakán istentelen haramiák, kutyafia rabló népek udvaromra
törtek, magamat és tisztes vendégeimet halálra keresték,
szolgáimat, cselédeimet felkonczolták, édes lelkem hitvestársamat
halálra ijesztették, sok minden kincsemet és drága marhámat
elrabolták, sőt még egy szegény, ifjú leányzót is magukkal
udvaromból elragadni nem átallottak. Égre kiált a nagy
istentelenség és én jöttem főgenerális uram kegyelmedhöz, kérdve
kérdvén, vajjon a mi szegény Erdélyországunk azért tartja-e
császári hadak sokaságát, hogy ily nagy veszedelmek véres boszú
nélkül megtörténhessenek?</p>
<p>Steinville generális megértvén ebből a nagy méltatlanság igaz
okát, biztató szavakkal csillapítani kezdé Mikola László uram ő
kegyelmét, jól tudván és elméjében tartván, hogy Mikola László uram
egyike az ország főembereinek. Mikoron pedig azt is megértette
volna, hogy kik volnának ama gyilkos haramiák s hogy ezek az elmúlt
éjszakán a császári hadnak két tiszti emberét is, tudniillik a
kapitányt és a zászlótartót, felkonczolták, haragra gerjede nagy
hirtelen s erős hangon parancsolá az oldalálló tisztnek:</p>
<p>– Hívjátok elém Privoda kapitányt.</p>
<p>Az oldalálló tiszt azt felelé, hogy Privoda kapitány a mult
estén kiment Szamosfalvára.</p>
<p>Steinville generális erre a következő parancsot intézte az
oldalállóhoz:</p>
<p>– Egy lovas legény lóhalálában Szamosfalvára megyen s Privoda
kapitányt rögtön beszállítsa. Huszonnégy <span class=
"pagenum"><a name="Page_65" id="Page_65">-65-</a></span> lovas
készen álljon, húsz szekeres előálljon s száz rácz hajdú szekerekre
ülvén, a huszonnégy lovassal nyomban elinduljon s két huszonnégy
óra mulva a két Ördög élve-halva kezemben legyen és a haramiák ágra
akasztassanak.</p>
<p>Igy szólott a parancsolat Mikola László uram ő kegyelmének füle
hallatára. Meg is elégedett ő a parancsolattal s nyájasan
megköszönvén Steinville generálisnak szivességét, az atyafiaknak
rövid meglátogatása után nyomban visszaindult Szász-Fenesre, a
holott is találá Patkós Danit, ki azonban szívének nagy haragja és
búbánata miatt Steinville generális rendeleteiből semmit előre meg
nem tudhata.</p>
<p>Privoda kapitány pedig Szamosfalváról nagy sebten Kolozsvárra
nyargalt, legényeit, haramiáit felülteté, szekerekkel gyors
hajtásban elindula, s mire leszállt az öreg est, akkorra már
elhagyá a bányabükki havasokat s elérte a komjátszegi nyilás
torkolatát. Itt megpihenteté lovait és legényeit s tizenkét lovas
legényt késő éjjel elindíta, hogy Tordára még hajnalban bejutnának,
tordai városbiró uramat fölriasztanák s minden fegyverfogható
őrséggel és egyéb bátor emberekkel, csőszökkel és hajdúkkal
egyetemben az Aranyos völgyén, tolvajúton fölkerülve, a hasadéknak
peterdi nyilását elállanák s ekként a két Ördögöt és haramia
seregét a hasadékba bérekesztenék, hogy onnan senkinek menekülése,
hanemha madárszárnyakon, ne lehetne. Jól számított Privoda
kapitány. Ő tolvaj elméje ügyes volt már az ilyen praktikákban. Jól
tudta, hogy nemes <span class="pagenum"><a name="Page_66" id=
"Page_66">-66-</a></span> Torda városának polgárai a minapi
fosztogatás miatt is a két Ördögre fel vannak dühödve, s biztosra
vélte már a két Ördög veszedelmét. Szinte mosolygott, ha elgondolá,
miként fogja ő a két haramiavezért mázsás vasba verve Steinville
generális elé állítani – két huszonnégy óra alatt. A tizenkét
lovasnak a tordai segítséggel Peterd felől délelőtti tíz órakor
kellett a hasadékot elzárni, ő maga is az ő ráczaival és lovasaival
ugyanekkor levén indulandó a túri határ felől.</p>
<p>Ime tehát az ő serege volt az, kinek megérkeztét jelenté a
haramia őrnek tülök-bömbölése. Az ő lovasainak trombitahangja
harsogott a küzdő felek fülébe a sziklahasadék szirtoszlopai
közül.</p>
<p>De jó Patkós Dani nem hallá meg sem a tülökhangot, sem a
trombita harsogását és ő nem látta meg Privoda kapitány marczona
seregét. Ő csak a Fehér Ördögöt látta maga előtt dárdavégü
rettenetes szálfájával s haramiaseregével, és csak annak hangját
hallá, a mint a rohamot vezényelte. Ő rá nem ért arra, hogy szeme
füle másra is vigyázzon, mint azokra, kik életére törtek.</p>
<p>Nagy lőn azonban bámulása, midőn látta, hogy a Fehér Ördög
megáll, hátra tekint, a rohamot abba hagyja, magas kőre ugrik s
aztán egy pillanat múlva elorditja magát.</p>
<p>– Hóhó! megálljatok! Utánam föl a várba!</p>
<p>E szavak után sebes bakugrással futott a barlang feljárója
felé.</p>
<p>A haramiasereg, a mint vezérének hangját hallá s futamodását
észrevette, nosza sietett ő is el nem maradni <span class=
"pagenum"><a name="Page_67" id="Page_67">-67-</a></span> vezérétől.
Patkós Dani csak azon vette észre magát, hogy egyedül áll a
sziklafal tövében s hogy ellenség nincs mellette, nincs előtte, sem
közelben, sem távolban. A ki volt és a ki volna: az fut előle
eszeveszetten.</p>
<p>Nosza ő sem vala hát rest, utána iramla a futó seregnek s
taglóját suhogatva kiáltá utána:</p>
<p>– Megálljatok hé, ribancz ebek! Megálljatok egy kissé, hadd
verlek agyon benneteket.</p>
<p>De bizony azok szót nem fogadtak, csak menekültek gyorsan föl a
várba.</p>
<p>A Fehér Ördög már fele útján járt a följárónak s nyilvánvaló
volt, hogy mindjárt megmenekül s őt Patkós Dani taglója el nem éri.
Lehetett már Patkós Danitól vagy százötven lépésnyire.</p>
<p>Patkós Dani ekkor megállt, megfeszité két hatalmas lábát, feje
körül kétszer megpördíté rettenetes taglóját s czélba véve a Fehér
Ördögöt, utána hajítá azt.</p>
<p>Nagy búgással repült a tagló a levegőben mint halálmadár, fénye
levillogott a futó haramiákra s iszonyú csattanással oda csapott a
Fehér Ördög háta közepébe. A Fehér Ördög nagyot bődült,
állóhelyében megfordult, szálfáját magasra tartá, kezét még egyszer
kinyújtá s aztán arczra esve, a feljáró sziklának magasáról rémítő
zuhanással legörgött a mélybe. A tagló még akkor is hátában volt,
mélyen beleragadva kettéhasított gerinczébe.</p>
<p>A futó haramiák nem tudták, mi történt. Csak azt látták, mikor a
vezér, mintha villám sújtotta volna le, élettelen zuhant le a
hasadék fenekére. Egy pillanatra megdermedtek, kétségbeesésük
ordítása messze betölté <span class="pagenum"><a name="Page_68" id=
"Page_68">-68-</a></span> a sziklanyilást s aztán felocsudva, még
rohamosabban kapaszkodtak fel a barlangvár odujához, egyik a
másikat taszigálva le a mélybe. A kurucz vitézre nem gondolt többé
egyik se.</p>
<p>De gondolt Anika, az istentelen boszorkányfajzat.</p>
<p>Régóta ott állott ő már a feljáró tetején, a barlangvár
kapujában, nagy négyszögü kő csúcsán. Tüzes két szemére, piros
orczájára oda tűzött a nap sugara. Piros viganóját, islógos
ingvállát, fekete fényes hajfürteit, haja fonatának hamiskás
szalagjait ott lobogtatá az enyhe déli szellő. Úgy állott ott a
magasban mozdulatlanul, mint ártó csillag. Szemeinek tüze oda
tűzött egyenesen jó Patkós Daninak deli termetére.</p>
<p>Látta a rettentő harczot. Merev szemekkel bámult oda, mint a
hiúz az eleven zsákmányra. Arcza piros volt a csattanásig, keble
pihegett a feszülésig, egyik lábát előbbre tette, mint a másikat,
mintha harczra, birokra akart volna kelni valakivel, a ki bántja;
valamivel, a mi üldi; tán a haraggal, mely czikázott szíve körül;
tán a félelemmel, hogy elveszti gonosz párját; tán a sajnálattal,
hogy vége lesz a szép kurucz vitéznek; tán a szerelemmel, a
mélységes, pokoli szerelemmel, mely ellenállhatlanúl gyúlt szivében
az ifjú bajnok, deli bajnok rettenetes hatalmának látására.</p>
<p>A Fekete Ördögöt nem sajnálta. Hadd essék el, hadd okádja ki
dühös lelkét, hadd legyen a haramia-seregnek egyetlen feje, a ki
csak ő rá hallgat, és egyetlen szíve, a ki csak ő neki szolgál.
Hadd ne osztozzék kincsben, hatalomban, dicsőségben ő vele senki.
<span class="pagenum"><a name="Page_69" id=
"Page_69">-69-</a></span></p>
<p>Látta a haramia-sereget Patkós Daninak rohanni. Látta a Fehér
Ördög nagy szálfáját s látta onnan a magasból, a mint a kurucz
vitéz megveti hátát a kősziklának és süvegét szemére vágva, két
kezében két iszonyú fegyverrel oly rendületlenül áll a haramiák
előtt, mint a szikla-torony, melyhez támaszkodik. Ezt már nem
nézheté magánosan, ehhez már társat kellett fognia.</p>
<p>Beugrott a barlangvárba, belódult az oltáros odúba, ott feküdt a
szerencsétlen rablott leányzó kőágyon, halaványan, lázban, betegen,
lelke törve, szíve szakadozva, halálra elszánva, mint letépett
virágszál, melyet vihar leszakasztott, barom lába sárba tiprott s
melynek színe és illata meghalt örökre.</p>
<p>Vállon ragadta Susánnát s kivonszolta magával a barlang
kapujához, a magas kőre.</p>
<p>– Oda nézz, oda nézz, kit látsz te ott, mit látsz te ott?</p>
<p>Susánna oda pillantott a harczolók felé. Észrevette Patkós
Danit, az ő jegyesét s az ő jegyesének halálos veszedelmét. Mereven
nézett, hajához kapott, felsikoltott s aztán eltaszítván magától
Anikát, visszafutott odújába, oda esett kőágyára s arczra fekve
zokogott, zokogott keservesen.</p>
<p>De nem látta, de nem hallotta ezt senki. Anika nem ment utána,
csak nézte, nézte, lélekzetét visszatartva, keselyü szemekkel nézte
a viadalt. Hallotta a tülöknek bömbölését, trombitának harsogását,
látta Privoda kapitány közelgését s a Fehér Ördögnek és seregének
megfutamodását. <span class="pagenum"><a name="Page_70" id=
"Page_70">-70-</a></span></p>
<p>Pokoli kéjnek tüze forrott ereiben, midőn látta, hogy a deli
bajnok el nem szalad, hanem megkergeti a szaladókat. Hallotta
szavának mennydörgését s látta, a mint a rettenetes tagló zúgva,
búgva repül át a légen és sújtja halálra a Fehér Ördögöt. Most
jutott eszébe, hogy a deli bajnok bizonyára a rablott leány
vőlegénye. Ördög volna, angyal volna, nem lehetne ilyen erős, ilyen
bátor. Csak szerelmes vőlegénynek lehet ilyen szíve szerető
párjához.</p>
<p>Tőrét előrántá s egy pillanatig azt gondolá: neki meg kell ölni
a rablott leányt. Őt és egyedül csak őt magát találja a kurucz
vitéz életben és senki mást. Az iszonyú gondolat súlya alatt piros
ajkai megnyiladoztak s hófehér fogai közt sziszegve játszott,
gyenge habot vert gonosz indulatnak viharos mozgása.</p>
<p>Tőrét visszatette hüvelyébe s gyorsan, könnyen, repdeső
szökéssel, mint a madár, mint a zerge, futott le a sziklajárón.
Észrevette, hogy Patkós Dani nem ügyel Privoda kapitányra, s ha nem
vigyáz, rögtön, nyomban rácz haramiák fogják el őt. Futott, futott
lefelé, széttaszigálta maga elől a menekülő haramiákat s oda
rebbenve Patkós Dani mellé, megragadta annak vas kezét.</p>
<p>– Jőjjön, jőjjön kelmed, kurucz vitéz uram, én velem, én
hajlékomba, ihol la Privoda kapitány, nyomban nyakunkra hág.</p>
<p>S húzta magával Patkós Danit.</p>
<hr class="chap" />
<div class="chapter"></div>
<p><span class="pagenum"><a name="Page_71" id=
"Page_71">-71-</a></span></p>
<h3>VII.<br />
MENYASSZONYÁT MÉGIS MEGTALÁLTA.</h3>
<p>Patkós Dani csak akkor tekintett Privoda kapitányra s annak
marczona seregére. Nem voltak már távolabb kétszáz lépésnyinél s
puskáikat, mordályaikat kezdték sütögetni Patkós Dani felé, a
menekülők felé. Privoda kapitányról Anikára veté szemét Patkós
Dani.</p>
<p>– Susánna hugomat keresem – szólt, – hát te leányzó, mit keressz
itt?</p>
<p>– Kelmedet keresem, jőjjön, jőjjön gyorsan, az a másik leány oda
fenn van a várban.</p>
<p>Patkós Dani e szóra rohamos sietséggel futott fel a sziklajárón,
még Anika is alig tudott nyomában haladni. A menekülő haramiák
bámészan, gyáva meghunyászkodással adtak neki helyet maguk között.
Két vezérüket megölte, Anika volt vezetője, még gondolatban sem
mertek véteni ellene.</p>
<p>Mire fölértek a magasba: akkorra már Privoda kapitány serege
nagy félkörben körülállta a feljáró alját s maga Privoda kapitány
magas lovon ülve, kézben <span class="pagenum"><a name="Page_72"
id="Page_72">-72-</a></span> kivont karddal, erős, harsány hangon
így kiáltott fel a két Ördög várába:</p>
<p>– Rablók, kuruczok, haramiák, hitvány kutyák! Fölséges császár
parancsolatja szól hozzátok. Pénzt, kincset, fegyvert, minden drága
marhát adjatok ki tüstént; vezérteket élve, halva adjátok kezemre,
magatok pedig kényre-kegyre jőjjetek le s boruljatok lovam
lábaihoz. Különben kifüstöllek benneteket s a ki ellenszegül,
száraz ágon szárad meg pokolnak örömére.</p>
<p>Patkós Dani ott állott a magasban a barlang nyilásánál, mellette
oldalánál Anika. S Anika felelt Privodának.</p>
<p>– Nem parancsol nekünk sem a császár, sem a generális, sem te
magad ribancz. Pénzünk, kincsünk, fegyverünket ki nem adjuk, magunk
szereztük, magunk is birjuk; ha kell neked: jere érte, czipellőmnek
sarkára fogaidból veretek patkószeget.</p>
<p>Patkós Dani csak hallgatá e gonosz szót s csak nézte az ádáz
leányt. Nem szerette hallani a beszédet s maga szólt le Privoda
kapitányhoz.</p>
<p>– Privoda kapitány, én vagyok Patkós Dani, Toroczkay István uram
ő kegyelmének belső embere, kegyelmednek pedig halálos ellensége.
Állok kegyelmed szolgálatára mindenkor, de most nem, mert most egy
dologban járunk. Én megöltem Vaszili Negrut, a Fekete Ördögöt és
Balyika Niktát, a Fehér Ördögöt, hogy egy szegény hajadon leányzót,
kit Szász-Fenesről elraboltak, megszabaditsak. A két Ördögöt
megtalálja kegyelmed, ott feküsznek a kövön. Innen tehát most már
menjen <span class="pagenum"><a name="Page_73" id=
"Page_73">-73-</a></span> el kegyelmed békességgel, itt most már jó
emberek vannak, majd hírt adok kegyelmednek, mikor lészen
találkozásunk.</p>
<p>Privoda kapitány visszakiáltott:</p>
<p>– Kutya vagy, nem ismerlek. Társaidat felakasztatom, magadat
karóba huzatlak, úgy nyúzom le bőröd. Azokat a becstelen fehér
személyeket pedig meztelenen hajtom be Kolozsvárra, úgy adom át a
bakónak.</p>
<p>Patkós Daninak e szavakra megszédült a feje. Iszonyú gondolat
villámlott agyán keresztül. Privoda kapitány most őt is haramia
számba veszi s vele is, Susánnával is, ha teheti, akként bánik,
mint a hogy mondja. Hiszen ő, ő nem fél, de Susánna, de Susánna!
Majd leesett onnan a szikla tetejéről, mikor azt elgondolá.</p>
<p>Keserű haraggal nézett szemközt Privodával. Ez volt az ő
sorsának rosszra forditója, boldogságának, jövendőjének megölője.
Ez gyilkolta meg pakulárjait, ez rabolta el lábas jószágát, e miatt
kellett megválni Susánnájától; azért lett ő kurucz, hogy ezzel az
emberrel találkozzék. És még most is, annyi keserű harcz után,
midőn a két Ördögöt megölte már és Susánnáját haza vihetné,
szerelmébe foglalhatná, lelkébe temethetné, most megint ez az ember
áll útjában. A szélvész nem ordít úgy, mint ordított az ő szívében
a féktelen düh, mikor ez emberre nézett. Kedve lett volna
egymagában egy szál karddal lerohanni s szétdarabolni azt, vagy
szétdaraboltatni magát általa.</p>
<p>De míg Patkós Dani így évődött, Anika, a boszorkányfajzat nem
nyugodott. <span class="pagenum"><a name="Page_74" id=
"Page_74">-74-</a></span></p>
<p>A sziklafeljárónak fent a barlang szájánál volt hét kőgrádicsa.
E hét darab nagy lapos kő egyetlen kődarabon nyugodott, mely, ha
kimozdul helyéből, mind a hét grádicsnak le kellett zuhanni
helyéből, és ha lezuhant: akkor emberi teremtésnek lehetetlen volt
a barlangba bejutni. A nagy forgó kődarab alatt lyuk volt vájva és
a lyukba lőporos szaru volt elhelyezve. Csak a két Ördög tudta
ennek titkát és Anika. Csak fel kellett lobbantani a lőport, hogy
valamennyien mentve legyenek.</p>
<p>Privoda szavára Anika nem felelt semmit. Hanem befutott a
barlangba s kihozott onnan újjnyi hosszu puha pudvát s csiptető
közt kis parazsat. Olyan gyorsan járt, senki se vette észre, mit
akar. Lefutott a hét lépcsőn, leguggolt egy pillanatra, a taplót
beszorítá a szaru szájába s meggyújtá azt. S ekkor felugorva ismét
Patkós Dani mellé, oda vonszolá azt egészen a barlang szájához.</p>
<p>– Jőjjön kegyelmed, ide álljon, ide erre a sziklára. Földrengés
lesz mindjárt, nagy lesz a veszedelem egy pillanat alatt.</p>
<p>Patkós Dani önkénytelenül engedelmeskedett az ördöngős leánynak
s oda állt, a hova állította őt. Anika ekkor elébe állva s két
kezét csipőjére téve, éles, harsány hangon lekiáltott
Privodához:</p>
<p>– No most már jertek, bitangok, ha van bennetek bátorság. Majd
meglátom Privoda, te rácz eb, van-e olyan hosszú a kardod, mint a
nyelved, elér-e idáig? <span class="pagenum"><a name="Page_75" id=
"Page_75">-75-</a></span></p>
<p>Privoda kapitány azzal felelt e csúfondáros szavakra, hogy
mordályával czélba vevé Anikát s miután a lövés eldurrant, az a
gonosz leányzó pedig elkaczagta magát, de el nem esett: Privoda
rögtön kiadá a parancsot rácz haramiáinak, hogy a feljárón menjenek
föl s foglalják el a két Ördög várát. Dühös volt, káromlá az istent
és annak szentjeit s toporzékoló lovával oda állt a feljáró
aljához, hogy ráczai saját élő és haragvó két szeme előtt
vonuljanak föl a rohamra.</p>
<p>Jó Patkós Dani látta a veszedelmet, nem ügyelt Anikának
eszeveszett kaczagására, hanem dörgő hangon bekiáltott a barlang
üregébe a tétovázó haramia sereghez:</p>
<p>– Előre legények! Tizenöt ember dárdával és muskétával ide áll
mellém, harmincz ember tölti a muskétát, a többi pedig készíti a
szerszámot és fegyvert. A ki szót nem fogad: két kezemmel vágom
innen le lábainál fogva, mint a patkányt.</p>
<p>Zúgott a hang az üregben, mint a mennydörgésnek hangja s a
haramiák eszeveszetten ragadták fel fegyvereiket, hogy a parancsot
teljesítsék. Tizenöt embernél több nem fért a barlang nyílása
előtti sziklalapra s kétannyi is oda tolongott, hogy Patkós Dani
rájuk valahogy meg ne haragudjék. Csaknem egymást taszigálták le a
hasadék mélyébe.</p>
<p>Dörgött a muskéta a völgyben s a golyók ott fütyörésztek Patkós
Dani feje körül a sziklaoldalon; jött fölfelé a rácz, negyven-ötven
egymás után, Privoda kapitány onnan alulról, ló hátáról harsány
hangon riogatta őket. Szentül hitte, hogy a tordai
mészároslegénynyel <span class="pagenum"><a name="Page_76" id=
"Page_76">-76-</a></span> végkép leszámol ma – úgyis oly sok volt
már a rováson.</p>
<p>De bizony nem lett abból semmi.</p>
<p>Mennydörgés és földindulás és rettenetes halálnak veszedelme
támadt Anikának gonosz munkájából. A lőpor ott a forgó kő alatt
felrobbant, robbanása iszonyú volt; ama síma, hosszú kőlapok, a
feljárónak lépcsőkövei ezer darabban repültek a légbe, süvöltve,
zúgva, ropogva és csattogva, mintha afféle pokolbeli madarak lettek
volna. Óriási füst és kőporfelhő gomolygott fel az ég felé s a nagy
sziklahasadéknak üregeiből, hajlásaiból százszorosan dörgött vissza
a visszhang, mintha jobbról, balról, közelről és távolról ég
leszakadna, hegyek aláomlanának s utolsó ítéletnek tárogatósípja
harsogna le a magasból. S zajon és zúgáson, mennydörgésnek és
harsogásnak hangján túl hallatszott Anikának vérfagyasztó
kaczagása!</p>
<p>– Haha Privoda! Én vagyok itt és az én kedvesem, van-e kedved
ide jönni?</p>
<p>Privoda kapitány nem felelt. Óriási kődarab magát és lovát ott
szakította ketté, ott morzsolta össze a feljáró lábainál. Lovasai
hanyatt-homlok menekülének, s nyavalyás ráczai, kiket omló sziklák
rohanása el nem tiport, halálos rémülettel futottak ki a
sziklahasadékból, hogy megvinnék a hírt a két Ördög váráról s
Privoda kapitány veszedelméről amaz ármányos Steinville
generálisnak Kolozsvárra.</p>
<p>Maga jó Patkós Dani is elképedve támaszkodott a sziklafalhoz. Az
első pillanatra el nem tudá gondolni, <span class=
"pagenum"><a name="Page_77" id="Page_77">-77-</a></span> mi
történt, csak érzé, a mint iszonyú nyomás, mint ellenállhatlan
viharnak ereje, oda szorítja őt és társait a szikla oldalához. Csak
mikor már elmult a földrengés s annak pokoli dörgése, csak akkor
látta, hogy a barlang feljárójának kövei mind lerohantak a völgybe
s hogy a sziklalap előtt rettentő mélység tátong, a honnan feljönni
s a hova lemenni lehetetlen. Bámulva és szó nélkül nézte Privoda
kapitánynak hanyatt-homlok rohanó táborát. Még alig tudta helyzetét
fölérni eszével, midőn érezé, hogy Anika suhogó ruhával melléje
surran s kezét megfogja gyöngéden.</p>
<p>– Jöjjön kegyelmed, – szólt a gonosz leányzó – valamit akarok
mondani.</p>
<p>Patkós Dani föleszmélt és Susánna jutott eszébe és ezt mondá
Anikának:</p>
<p>– Biz azt húgom, most már vezess jegyesemhez.</p>
<p>– Oda vezetlek, – szólt Anika s szeme egyet villant. Nincs a
pokolnak olyan tüze, a mely hasonlított volna e
szemvillanáshoz.</p>
<p>Patkós Danit bevezette egy üregbe. Néhány pislogó mécs adott az
üregnek némi félhomályt. Olyan volt az üreg, mint valami sírbolt.
Anika odaállt Patkós Dani elé s két kezét leeresztve lassú hangon
mondá:</p>
<p>– Ime, itt áll előtted jegyesed.</p>
<p>Patkós Dani megütődve lépett vissza. Oda nézett a gonosz leányra
s azt mondá neki:</p>
<p>– Elment az eszed leányom, én Susánnát keresem.</p>
<p>– Én pedig téged kereslek. Meglehet, hogy bolond vagyok, de
téged szeretlek. Az én jegyesemet meggyilkoltad: <span class=
"pagenum"><a name="Page_78" id="Page_78">-78-</a></span> a helyett
most te vagy nekem. Életedet megmentettem rácztól, oláhtól,
haramiától, Privoda kapitánytól, de a magam számára mentettem meg.
Segítségem nélkül innen most nem menekülhetsz; vagy enyém lészsz,
vagy velem halsz.</p>
<p>A gonosz leány lassú hangon, reszkető hangon beszélt. Csak két
szeme égett, csak két szeme villámlott ott a sötétben. Patkós Dani
oda lépett hozzá s megfogta kezét.</p>
<p>– Jó lány voltál hugom, jót cselekedtél velem, háládatos szívvel
leszek érte halálos holtomig, de most vezess Susánnához.</p>
<p>Anika odament egyik mécshez, fölvett a földről egy
fenyőfafáklyát, meggyújtá azt s ment előre, Patkós Dani pedig ment
nyomában. Iszonyú barlangsikátoron, szűk nyílásokon, veszélyes
sziklarepedéseken át bejutottak egy barlangba. A barlang egyik
sarkában állott egy kő. Azt a követ Anika kimozdítá helyéről s
aztán tíz vagy tizenkét kődarabot még kiemelt onnan s akkor oda
hívta Patkós Danit.</p>
<p>– Nézd, mi van itt? – Fáklyával oda világított.</p>
<p>Félországnak kincse volt ott. Arany és rubin és kárbunkulus
iszonyú halommal. Drága ékességek, gyürük, lánczok, fegyverek, vert
arany és ezüst pénzek, kelyhek, szentségtartók, arany és ezüst
edények, lánczok, csatok, forgók, sarkantyúk, fejedelmi kincsek,
szentegyházaknak és főembereknek nagy kincsei. Várost építeni, száz
falut megvenni, ezer jobbágyot és tízezer lábas jószágot szerezni
lehetne e kincsen. Anika megint szemközt fordult Patkós Danival.
<span class="pagenum"><a name="Page_79" id=
"Page_79">-79-</a></span></p>
<p>– Lásd e nagy kincs mind az enyém, mind a tiéd, magam is a tiéd
vagyok, ha szeretsz. Szolgálód leszek, kutyád leszek; ha rugdosol,
lábadat csókolom, csak engem szeress, ne azt a másikat.</p>
<p>Patkós Dani félrerúgta azt a halmaz kincset, mely útjában állt
és csak e szót mondá:</p>
<p>– Most már Susánnához vezess.</p>
<p>A gonosz lány tántorogva, zokogó kebellel vezette vissza Patkós
Danit a mécses barlangba. Fejét lehajtá s szemeiből omlott a köny,
mint a záporeső. De itt megint megállott és fuldokló hangon mondá
Patkós Daninak:</p>
<p>– Még egy szavam van, hallgasd meg azt. A te jegyesed nem tiéd
többé, annak pártáját összetépte a Fekete Ördög; ott fekszik
nyomorultan, teste-lelke összetiporva, mit akarsz te most már
vele?</p>
<p>Patkós Dani felordított, mint a halálra sebzett vadállat s
vaskezével megragadva Anikának vállát, mennydörgő hangon szólt
hozzá:</p>
<p>– Hallgass, te rima, ő az én jegyesem, élve, halva, még
nyomorában és szégyenében is enyém örökké. Most oda vezess egy
szempillantás alatt!</p>
<p>Anika felsikoltott. Iszonyú vonaglással kirántá magát Patkós
Dani kezéből s a fáklyát a földhöz vágva, a mécseket suhogó
ruhájával lobogtatva, villogó szemekkel és habzó, szederjes ajakkal
elrohant onnan.</p>
<p>Patkós Dani kibotorkált a főbejárásba. A haramiák ott lézengtek
s midőn arczát meglátták, ijedezve húzódtak félre előle. Egy percz
mulva vijjogva és sziszegve, <span class="pagenum"><a name=
"Page_80" id="Page_80">-80-</a></span> mint a héjja, rohant oda
Anika. Kezében tőre, a tőrről csorgott le a vér s fél karja és fél
oldala tele piros vérrel. Arcza fehér, ajka kék, szemeiben
kárhozatnak tüze. Oda fordult Patkós Danihoz:</p>
<p>– Itt van menyasszonyod!</p>
<p>S odavágta a véres tőrt Patkós Dani lábaihoz.</p>
<p>Patkós Dani egy szót sem szólt, csak rohant oda a honnan Anikát
jönni látta. Megtalálta a barlang ajtaját. Belépett az oltáros
barlangba. Az oltárkövön fáklya égett. Az oltár mellett kőpadon ott
feküdt az ő jegyese, az ő lelkének bálványa, egyetlen szerelme:
Susánna. Szíven keresztülszúrva, gyenge patyolat ruhája összetépve,
holtan, véresen.</p>
<p>Szegény Patkós Dani nem is térdelt, hanem csak úgy esett oda
meggyilkolt kedveséhez. Kardját kiejté kezéből s karjaival átölelve
harmattestét, zokogó arczát oda temeté menyasszonyának kihült
kebelére.</p>
<p>– Itt vagyok, édes szívem, szerelmem! Eljöttem érted! Mondd meg
mi fáj, ki bántott? Megölöm érted a világot! Oh egyetlen Susánnám!
Én vagyok itt, én vagyok itt, a te jó Dani bátyád. Szólj, csak egy
szót halljak még tőled ez életben.</p>
<p>A ki meghalt: az nem beszél többé.</p>
<p>A rettenetes kurucz vitéz úgy sírt, úgy zokogott, mint kicsi
gyermek. Végig-végigcsókolá a drága testet százszor is, ezerszer
is, de az többé föl nem ébredt. Iszonyú fájdalmában fogával
szakgatá dolmányának peremes hajtókáját. Végre elejtett kardjába
botlott s a kard megpendült térde alatt. <span class=
"pagenum"><a name="Page_81" id="Page_81">-81-</a></span></p>
<p>Fölugrott, fölvette a kardot s ment a gyilkos leányt megkeresni.
Akár leány, akár ördög, kivágja belőle a lelket. Tántorogva ment
előre s végre kijutott a főbejáróba. Ott voltak a haramiák
összegyűlve s ott hallgatták azt a sátánt figyelemmel. Anika egy
kövön állt s így beszélt hozzájuk:</p>
<p>– Ne féljetek, ő egyes egyedül van, ti hatvanan vagytok. Neki
csak egy szál kardja, nektek hatvan erős fegyvertek. És itt vagyok
én. Én nem félek, miért reszkettek ti? Gyáva ebek! Ott van elzárva
a nagy kincs, a félországot megveszem számotokra. Csak én tudom,
hol ez a kincs. Ha én meg nem mondom: soha se láttok belőle egy
polturát sem. Ha én elhagylak benneteket: száraz ágra juttok. De ha
nekem szót fogadtok s Patkós Danit élve, megkötözve kezembe
adjátok: urrá teszlek benneteket három vármegyére. A ki először
fölemeli kezét ellene: azé leszek én magam. Halljátok ezt? Én magam
is.</p>
<p>Patkós Dani hallotta ezt a szót. Két napja nem evett, nem ivott,
nem aludt már. Megviaskodott a két Ördöggel s megölte mindakettőt.
Látta menyasszonyát véresen meggyilkolva s most már iszonyú
lelkiindulat rohama alatt roskadozni kezdett teste lelke. Ő egymaga
volt s ellenében hatvan haramia és az a pokol szülöttje, az a
gonosz leány. És még sem gondolkodott egy perczig sem.</p>
<p>Oda robbant a haramiák közé, mint a fergeteg s rájuk dördült
iszonyú haraggal.</p>
<p>– A ki kezét fölemeli: halál fia! <span class="pagenum"><a name=
"Page_82" id="Page_82">-82-</a></span></p>
<p>Ment előre. A haramiák némán csináltak utat maguk között. Már
csak két lépés választá el Anikától s már emelé kardját a gonosz
leány ellen. E pillanatban Anika felsikoltott s leugorva a kőről,
melyen állott, nyílsebesen futott ki a barlang nyílásán. A rémítő
meredek szélén még egyszer megállt, még egyszer visszanézett, s
midőn látta, hogy Patkós Danira senki sem emeli karját: szó nélkül
leugrott a mélybe. Testét ezer darabra zúzva találták meg a patak
ágyában.</p>
<p class="center">* * *</p>
<p>Mire Patkós Dani kiért a meredek szélére: akkorra már Anika nem
volt látható sehol. Hanem helyette iszonyú zsivajjal jött a tordai
népség rettenetes husángokkal fölfegyverkezve. Most értek még csak
ide Peterd felől, a mikor már a két Ördögnek, Privoda kapitánynak s
a gonosz Anikának csak holttestét láthaták. De azért jó távolságban
megállva a két Ördög vára előtt, szörnyű vitézséggel fölkiabáltak a
vár lakóihoz, hogy életre-halálra adják meg magukat, mert különben
kínos lészen ő haláluk.</p>
<p>Patkós Dani kiállott a meredek szélére s fölismerte az ő
pajtásait. Süvegét megemelinté s midőn a zsivaj elhallgatott,
ekként szólott a tömeghez:</p>
<p>– Adjon isten kegyelmeteknek jó napot, édes atyámfiai és
barátim. Én vagyok ama szerencsétlen Patkós Dani, kinek jegyesét
ezen kutyafia lator haramiák elrabolták és meggyilkolták, örök
kárhozat legyen érte <span class="pagenum"><a name="Page_83" id=
"Page_83">-83-</a></span> sorsuk! Az én jegyesem itt fekszik halva;
– lelkének üdvére, isten dicsőségére segítsenek kegyelmetek őt
tisztességgel eltakarítani.</p>
<p>Nosza megismerték most jó Patkós Danit a tordaiak. Édes öcsém,
édes bátyám, édes jó atyámfia volt előttük, mindnyájuk előtt. Egy
suhancz meglátta a Fehér Ördög holttestét, kivette hátából a taglót
s megismerte a taglóról, hogy az Patkós Danié. Lőn most nagy
rivalgás s jó Patkós Daninak nagy dicsősége.</p>
<p>De ő azt nem hallotta. Bement menyasszonyához s midőn a népség
kötélen, létrán feljutott a várba: ott találták Patkós Danit szép
halottja mellett. Akkor is ott zokogott keservesen.</p>
<p>Hanem a haramiákat nem találták sehol. Azok szépen, tolvajúton,
az indali völgy felé elmenekültek vagy valamely sötét szakadékban
elvesztek örökre. Ha elmenekültek, békességes ember lett belőlök,
mert soha többé gonosz hírük nem hallatszott.</p>
<p class="center">* * *</p>
<p>Patkós Dani kipihenve magát, szomorúan ballagott fel Toroczkó
várába Toroczkay István uram ő kegyelmének szemei elé. Elővevé
dolmánya ujjának kutyafüle alól a pöcsétes levelet s elbeszélte
siralmas esetét.</p>
<p>– Nem kellesz már többé nekem édes fiam – szólt Toroczkay István
uram ő kegyelme – elmehetsz most már haza Tordára,
mészároslegénynek. A kegyelmes fejedelmünk is békét kötött, te
magad is megszegted <span class="pagenum"><a name="Page_84" id=
"Page_84">-84-</a></span> előttem tett fogadásod, isten
megbüntetett érte, a miért Szász-Fenes felé kitértél utadból. Pedig
derék vitéz voltál, áldjon meg az isten!</p>
<p>Hanem azért kezet fogott jó Patkós Danival s megrázta azt,
mintha édes jó attyafia lett volna. Igy bocsátá útra.</p>
<hr class="chap" />
<div class="chapter"></div>
<p><span class="pagenum"><a name="Page_85" id=
"Page_85">-85-</a></span></p>
<h2>ÉJBEN, VIHARBAN.</h2>
<p><span class="pagenum"><a name="Page_86" id=
"Page_86">-86-</a></span></p>
<p><span class="pagenum"><a name="Page_87" id="Page_87"><br />
-87-</a></span></p>
<p>Két imádója volt a szép Körösréthy Emminek.</p>
<p>Azaz: volt bizony ott több is. A Körösréthy-ház ajtókilincsének
soha se volt nyugta. Szép is volt, ifju is volt, árva is volt a
lány; nem is őrizte más, csak egy tisztes, agg nagynéni, ő is
özvegy volt és gyermektelen, a szép Emmire sok mindenféle szerencse
leskelődött.</p>
<p>És ennélfogva sok imádó.</p>
<p>De igazi csak kettő. Az egyik volt Jákfalvy Sándor. Ez lett első
férje. A másik volt Felbéczy Miklós. Ez lett második férje. Emmi
egyaránt szerette mind a kettőt. Avagy talán egyaránt nem
szerette.</p>
<p>Felbéczy Miklós szótalan, komor, hideglelkű férfiu volt. Sem őt
senki nem szerette, sem ő senkit nem szeretett. Jákfalvy Sándornak
épen halálos ellensége lett attól a naptól fogva, a mikor ő a szép
Emmivel megesküdött.</p>
<p>Megfogadta, hogy Jákfalvy Sándoron vagy a szép Emmin, vagy mind
a kettőn megboszulja magát.</p>
<p>Megtehette. <span class="pagenum"><a name="Page_88" id=
"Page_88">-88-</a></span></p>
<p>Jákfalvy nem volt szigoruan számitó üzlet-ember, Emmi pedig
kegyetlenül könnyelmű volt. Lóra és cselédre, ruhára, fürdőre és
lakomára s efféle hiábavalóságok megszámlálhatatlan seregére
ezreket költött évről-évre. Felbéczy Miklós másod-harmad kézből
gondoskodott arról, hogy a szép asszonynak legyen pénze és hitele
szakadatlan.</p>
<p>Nem tudta ezt a világ. Nem tudta ezt Jákfalvy. Nem tudta ezt
talán maga a szép asszony sem.</p>
<p>Jákfalvy korán meghalt. Maradt utána egy igen szép s még fiatal
özvegyasszony és egy tizennégy éves fiu, Jenő, a gyönyörü gyermek,
ki Pesten volt épen akkor az intézetben, és maradt utána
tekintélyes vagyon rettenetes zilált állapotban.</p>
<p>Azt a vagyont okos embernek könnyen lehetett volna rendezni,
könnyelmű asszonynak pedig hamarosan tönkre lehetett tenni.</p>
<p>Emmi pedig könnyelmű asszony volt.</p>
<p>Hanem Felbéczy Miklós okos ember volt.</p>
<p>A férj halála után várt egy évig. Megvárta azt az időt, a mikor
az élvezetvágyó szép asszony akadálytalanul akarja tüzes szemeit,
piros ajkait és lihegő hókeblét kitárni annak a szellőnek, mely
szerelemnek illatát s kéjnek melegét hordozza szárnyain.</p>
<p>A mig a gyászév telt: addig a szép özvegy visszavonultan élt. És
addig volt pénze és hitele határtalan.</p>
<p>A mint a gyászév letelt: akkor a szép asszony kinyittatá falusi
kastélyának termeit, uj és fényes butorokkal <span class=
"pagenum"><a name="Page_89" id="Page_89">-89-</a></span> tömte meg
azokat, uj kocsikat, uj lovakat és uj cselédeket szerzett és ujra
megkezdé az életet. Megtette a szükséges látogatásokat és Győrből,
a közeli városból naponként fogadta a mulatni vágyó vendégek hódoló
csapatát.</p>
<p>Azonban egy szép reggelen elfogyott a pénz s kiapadt a hitelnek
forrása. A szép asszony ékszereit és ezüstneműit kellett a városba
zálogba küldeni, hogy legyen pénz a lakomára.</p>
<p>Mert nagy lakoma készült. Az ünnepelt özvegy első nevenapja a
gyászév után. Otthon volt a kis Jenő is. Szakasztott mása elhunyt
édes apjának – így szóltak a hizelgők. – És ha így szóltak a
hizelgők: szavuk igazság volt és nem hizelgés.</p>
<p>Sok vendég jött a vidékről köröskörül. Különösen a városból
sokan jöttek. A kocsisorban, mely fölverte a jegenyesoros útnak
porát, ott volt Felbéczy Miklós kocsija is. A nyitott kocsiban maga
ült Felbéczy.</p>
<p>A negyven éves komor férfiu első pillanatra nem költhetett
kellemetlen hangulatot maga iránt. Magas, erőteljes alak azon a
válvonalon, mely a vidám ifju és a munkás férfiu korát különiti el
egymástól. Ha azt mondanák róla: házasulandó fiatal ember: senki se
csudálkoznék rajta. Ha azt mondanák róla: boldog férj és három
gyermek apja: ezt is természetesnek találná mindenki.</p>
<p>A szép özvegy nem fogadta őt feltünően. Csak oly szivesen, csak
annyi mosolylyal, mint a többit. Annyit még is mondott, mikor kezét
csókra nyujtá: <span class="pagenum"><a name="Page_90" id=
"Page_90">-90-</a></span></p>
<p>– Valahára! Isten tudja, mióta nem találkoztunk. Igen köszönöm,
hogy nem felejtett el.</p>
<p>– Sohase felejtettem el, – mormogá Felbéczy.</p>
<p>A kis Jenő a vendégsereg hullámai közt találkozott Felbéczyvel.
A mint rá tekintett: megrezzent és szemeit alig tudta róla levenni.
De Felbéczy is ismételten végig nézte a gyermeket.</p>
<p>A gyermek félrehivta anyját s azt mondá neki:</p>
<p>– Anyám, az a Felbéczy ur nagyon rossz ember, ne hívd meg többé
hozzánk, félek tőle.</p>
<p>Az anya nagyott kaczagott s fiának fejét-haját felborzolá.</p>
<p>– Bohó, mit értesz te ahhoz.</p>
<p>A gyermek indulatosan toppantott egyik lábával, de aztán oda
ment anyjához, átölelte derekát és azt mondá:</p>
<p>– Én tudom, hogy rossz ember, nekünk ellenségünk, látom a
szemeiből.</p>
<p>– Édes fiam, ne beszélj ily ostobaságot, – szólt a szép özvegy s
aztán bement vendégei közé.</p>
<p>– A gyermekek gyakran esztelenek, – mondá egy barátnőjének.</p>
<p>Néha azonban csodálatos ösztönük van.</p>
<p>Midőn a lakomának vége lett: Felbéczy oda ment a háziasszonyhoz
s lassu hangon mondá neki:</p>
<p>– Asszonyom, ha a vendégek eltávoznak és ön kegyes lesz hozzám,
igen fontos tárgyról óhajtanék önnel értekezni – bizalmasan.</p>
<p>– Igen szivesen.</p>
<p>A vendégek eltávoztak, a hosszu és unalmas búcsuzásnak vége
szakadt s akkor a szép özvegy fölkereste Felbéczyt. <span class=
"pagenum"><a name="Page_91" id="Page_91">-91-</a></span></p>
<p>– Asszonyom, – szólt Felbéczy, – egykor nekem jogom volt ahhoz,
hogy önt Emminek nevezzem. Ezt a jogot szeretném ujra
megszerezni.</p>
<p>A nő mosolyogva dőlt hátra a támlásszékben; valamely gyűrűvel
játszadozott, mely ott csillogott kövérke hófehér ujján s azt
felelé:</p>
<p>– Üljön le édes Felbéczy, úgy látom, nagyon komoly dolgot akart
velem közölni, de sehogyse tudom elgondolni: mit.</p>
<p>Felbéczy leült szemközt a nővel s két karját összefonta
mellén.</p>
<p>– Azt óhajtom, – mondá, – hogy ön nőm legyen.</p>
<p>A nő tovább mosolygott.</p>
<p>– No ezzel ugyan, édes Felbéczy, magyarán előállott. Igen
köszönöm a megemlékezést. De ha ön olyan szives a tizenöt-tizenhat
év előtti dolgokra visszaemlékezni: jusson eszébe az is, hogy velem
szemközt a hóditás hadjáratát a hódolat alakjában szokták meg is
inditani, be is fejezni.</p>
<p>Felbéczy mereven nézte a szép asszony szemeit s a vonások ama
bóditó játékát, melyet a beszéd és a mosoly a szép arczon
előidézett. De azért hideg komoly hangon felelt:</p>
<p>– Akkor ön asszonyom tizenöt éves volt és én huszonöt, most ön
harminczegy éves és én negyvenegy, akkor volt időnk várni és most
nincs.</p>
<p>– Reményleni azonban most is van időnk s azt hiszem, az első
rohamra ennyi siker elég lesz.</p>
<p>A szép asszony csintalan mosolylyal fölkelt s távozni
<span class="pagenum"><a name="Page_92" id=
"Page_92">-92-</a></span> készült. Felbéczy még nem mozdult
helyéből, hanem elővette óráját s megnézte azt.</p>
<p>– Asszonyom, most hat óra van, a nap már rég fölkelt s önnek már
az álmatlanul töltött éj után nyugalomra van szüksége. De tíz percz
nem különbség. Legyen kegyes még tiz perczig helyet foglalni.</p>
<p>A szép asszony leült. Felbéczy folytatá:</p>
<p>– Én a reményt csak határozott igéret alakjában tudom élvezni.
Egyedül ön az oka, ha én az ifjukori ostobaságokból végkép
kiábrándultam. Én önt nőül akarom venni és nőül fogom venni. Pedig
rövid idő alatt. Ne nézzen olyan komolyan és olyan mereven rám, és
igen kérem, ne legyen ideges. Unalmas és gyűlöletes dolgokat fogok
önnek mondani, de azért meg kell önnek azokat hallgatni. Ön a
tönkrejutás szélén áll. Igen, igen, egészen a szélén. Csak egy
lépésre van szüksége és belebukik. Sőt még lépnie sem kell; elég,
ha karom elereszti, melyben most még öntudatlanul megkapaszkodik.
Én tudom, a mai lakoma költségei honnan kerültek. Ne piruljon el,
többet is tudok. Ön ma még gondolkodik, holnap már elhatározza a
férjhezmentelt és holnapután még fényesebb háztartást törekszik
berendezni, hogy fedezze az ingadozást és csalódásban tartsa a
világot. De ez lehetetlen, meg fogja látni, hogy lehetetlen. És
akkor majd meggyőződik arról is, hogy nekünk várni tovább nem
szabad. Vagy az én nőm lesz ön minél előbb, vagy engem elutasit de
végleg és e pillanatban és akkor nem lesz neje senkinek, hanem lesz
egy szegény özvegy asszony. <span class="pagenum"><a name="Page_93"
id="Page_93">-93-</a></span></p>
<p>Felbéczy ujra órájára tekintett.</p>
<p>– Még két perczünk van hátra. Ez épen elég arra, hogy
elutasitson, de én megtizszerezhetem, ha ön úgy akarja.</p>
<p>– Borzasztó ember ön, Felbéczy. Lehetetlen önnek most
válaszolnom. Jenő azt mondá az este, hogy ön rossz ember; ugy
látszik, nem volt igazam, midőn e szóért őt oly nagyon
megfenyitettem.</p>
<p>– Lehet, hogy nem volt igaza. Azonban azt is meg kell mondanom,
hogy föltételeim közt van olyan is, mely a gyermekre vonatkozik. Ön
bizonyosan tudja, hogy én Jákfalvynak halálos ellensége voltam. Az
a gyermek szakasztott mása apjának. Én nem akarom és nem fogom őt
házunknál látni soha. Érti asszonyom? Házunknál soha. Tehát ez is
föltétel, mely elengedhetetlen.</p>
<p>A szép asszony felugrott és indulatosan felkiáltott:</p>
<p>– Nem, önnek neje nem leszek. Borzasztó ember.</p>
<p>Felbéczy Miklós nyugodtan fölkelt ülőhelyéből s közel lépett a
szép asszonyhoz.</p>
<p>– Asszonyom, ez a harag illik önhöz. Számitottam rá. De a harag
nem lesz örökké tartó. Egy hónap mulva ujra teszem tiszteletem.
Remélem, a gyermek akkor már Pesten lesz az intézetben.</p>
<p>És azzal lehajolt a szép asszony kezéhez s megcsókolta azt.
Felült kocsijába s nyugodtan elhajtatott.</p>
<p>A szép asszony pedig bement hálószobájába. Keresztül ment azon a
szobán, melyben a kis Jenő aludt. Megállott ágya előtt, szemeiből
kicsordult a köny s megcsókolta alvó gyermekét. Azután bement a
hálószobába <span class="pagenum"><a name="Page_94" id=
"Page_94">-94-</a></span> s azt mondá a szobalánynak, ki őt
vetkőztetni kezdé:</p>
<p>– Gyorsan Vilma. El vagyok fáradva s aztán az a Felbéczy
rettenetesen megharagitott.</p>
<p>Pár percz mulva nyugodtan aludt, mintha nem történt volna semmi
sem. Még csak nem is álmodott arról az egy hónapról, melyet számára
Felbéczy Miklós kitűzött.</p>
<p>Pedig ez szomoru hónap volt. Ha tengeren a viharvert hajó
eresztékei csikorognak; ha nyilás támad a bordák között, melyen
szivárog be a tenger; ha a vihar sulya alatt kormánydeszka törik,
árbocz alázuhan, legénység csüggedez s mentő hajó vagy biztos rév
láthatatlan: minő kín facsarja össze a hajóparancsnok szivét. És ha
nagy családi vagyon dől össze; ha pusztul és fogy minden, mi becses
volt és erősen állott nemzedékről nemzedékre; ha éhsovár hitelezők
serege jön, hogy intsen és fenyegessen, becsüljön és válogasson s
darabonként hordja szélyel azt az épületet, melynek jóllét a neve,
mely örökbe maradt, hogy a gyermekekre örökbe szálljon; ha le kell
mondani a fényüzésről, ha föl kell hagyni a kényelemmel, ha nem
lehet tenni azt, a mi czélszerü volna, ha közelget a nélkülözés:
minő szemmel néz a jövő elé a családfő!</p>
<p>Felbéczy Miklós jól dolgozott és jól számitott.</p>
<p>A szép asszony könnyelmű asszony volt.</p>
<p>Midőn a kitüzött hónap letelt: a kis Jenő nem volt otthon
apjának házában, anyjának oldalánál. Messze volt, Pesten volt az
intézetben. <span class="pagenum"><a name="Page_95" id=
"Page_95">-95-</a></span></p>
<p>Midőn a kitűzött hónap letelt: Felbéczy Miklós meglátogatta a
szép asszonyt.</p>
<p>És a szép asszony édes mosolylyal várta őt és puha, selyem,
hófehér karját nyujtá neki, hogy a szobába bevezesse, süppedő
pamlagra maga mellé leültesse s dobogó kebelét előtte kitárja.</p>
<p>Még az napon, még abban az órában kitűzték az esküvő idejét.
Pedig ezzel nem kellett már oly nagyon sietni. Hiszen feltörhették
a boldogság kincses házát s rabolhattak onnan gyönyört
ellenőrizhetlenül.</p>
<p>A kis Jenőre nem gondolt egyik sem.</p>
<p>Őt nem hozták haza az esküvőre, sőt még csak nem is értesitették
róla. Anyja, a boldog menyasszony nem merte; Felbéczy, a boldog
vőlegény nem akarta. A kis Jenőnek nem volt szabad tudni, hogy az ő
apjának halálos ellensége mikor öleli át az ő édes anyját.</p>
<p>Csakhogy a kis Jenő nem volt már kis gyermek. Tizenhat éves volt
már és elszánt, mikor apjának emlékét s anyjának szeretetét kellett
oltalmaznia. Baráti kéz értesité az esküvő napjáról s ő
elhatározta, hogy haza megy és meggátolja azt.</p>
<p>Ostoba gyermek. Mintha Felbéczy keze el nem ért volna az intézet
főnökéig.</p>
<p>A gyermek szomoru komolysággal kért az intézet főnökétől
engedelmet arra, hogy haza mehessen. Az intézet főnöke hideg vérrel
felelt:</p>
<p>– Nem engedhetem meg, Jákfalvy ur. Ősz van, hideg van, a hó is
leeshetik, felelős vagyok önért. Előbb irnom kell haza engedélyért.
<span class="pagenum"><a name="Page_96" id=
"Page_96">-96-</a></span></p>
<p>– De nekem mennem kell, ha meghalok is: mennem kell.</p>
<p>– Nem lehet.</p>
<p>A gyermek elhalaványodott. Ajkai reszkettek. Fogait
összeszoritá. Szemei csillogtak, de azokból a könyet kicsordulni
nem engedé. Megfordult és szobájába távozott.</p>
<p>Elhatározta, hogy megszökik. De eszébe jutott, hogy a hét vége
felé jár, zsebpénze nincs. Visszament tehát a főnökhöz.</p>
<p>– Tanár ur, az istenre kérem, adja ki ma heti pénzem.</p>
<p>A tanár ismét hidegvérrel felel:</p>
<p>– Vasárnap a szokott időben megkapja ön pénzét Jákfalvy ur.
Tudja, hogy a rendetlenséget nem tűröm.</p>
<p>A gyermek zokogásban tört ki s összekulcsolt kézzel kérte a
főnököt.</p>
<p>– Tanár ur, kedves tanár ur, tudja, hogy én sohasem vétettem
senkinek, adjon nekem pénzt, a szivem megszakad.</p>
<p>A főnök tudta, mire kellene a pénz. Sejtette a szökési
szándékot.</p>
<p>– Ön beteg, Jákfalvy ur, nagyon fel van izgatva; a szolga
éjjel-nappal ön mellett fog lenni.</p>
<p>A gyermek megszünt sirni. Daczosan megfordult, a főnökre bevágta
az ajtót s eltávozott. De nyomban ment utána az intézeti szolga s
bekisérte őt szobájába. Huszonnégy órai benmaradás lőn a dacznak
büntetése.</p>
<p>Csütörtök volt. Az esküvőnek vasárnap kellett megtörténni.
Pesthez Rábamike messze van. Pénze nincs, <span class=
"pagenum"><a name="Page_97" id="Page_97">-97-</a></span>
éjjel-nappal mennie kell, hogy gyalogszerrel idejében otthon
lehessen.</p>
<p>Veszteni való ideje nem volt. Intézeti társaitól összekéregetett
három forintot. Tudta, hogy Komáromtól Győrig egy forintot kell
fizetni a vasuton. Egyebet nem tudott az egész utból s annak
költségeiből. Ezzel a pénzzel s ezzel a tudománynyal kiszökött az
intézetből.</p>
<p>De csak másnap délben, mikor a szolga ebédre ment. Hirtelen
magára ölté felöltőjét s kisurrant az intézetből. Futott a
Dunapartra.</p>
<p>Itt kérdezé, merre kell menni Komáromba. Mondák neki: Vácz felé.
Egyuttal utasiták, hol keressen váczi kocsit.</p>
<p>Keresett és talált. Alkonyat fele indultak el, pénzecskéjének
egyharmada kocsifuvarra ment, de este tíz órakor Váczra ért.</p>
<p>Sötét volt, mint a sírban. Rideg szél csapkodott, hideg, őszi
eső permetezett és a gyermek mégis jóéjszakát kivánt fuvarosának s
tovább indult.</p>
<p>A fuvaros és neje összenéztek a folyosón a lámpafénynél. S a nő
szólt:</p>
<p>– Menjen már kend az után a szegény gyermek után, hova menne az
ilyen este?</p>
<p>A fuvaros utána ugrott.</p>
<p>– Héj, urfi, hová indul?</p>
<p>– Komáromba.</p>
<p>– A pokol fenekébe! Messze van az. Ebben a sötétben, szélben,
esőben, még a városból se tud kimenni. <span class=
"pagenum"><a name="Page_98" id="Page_98">-98-</a></span></p>
<p>A gyermek ment tovább, mintha nem hallotta volna a szót.</p>
<p>– Jőjjön csak vissza, nálunk alugyék egyet, ha hajnalban indul
el: tovább ér.</p>
<p>– Köszönöm bácsi, de nekem mennem kell.</p>
<p>A fuvaros nem szólt többet, karon fogta s bevitte a szobába.</p>
<p>– Adj neki, – szólt – valami meleg ételt, asszony, hiszen máris
majd megveszi az isten hidegje.</p>
<p>A gyermek halvány volt, az igaz. Jó izüen költé el a szegényes
ételt, de azért ülőhelyében elnyomta az álom. A jó emberek padkára
fektették, vánkost tettek feje alá s bundával betakarták.</p>
<p>Korán reggel utnak indult. Csak úgy gyalogszerrel. Nem volt
megedzve a hosszu gyalogláshoz. Estére kelve alig tudta lábait
fölemelni, talpát feltörte a szokatlan erőfeszités, erőfogyottan,
tántorogva ballagott tovább. Ruhája át volt ázva, teste-lelke át
volt fázva, midőn Komáromba késő este megérkezett.</p>
<p>Oda vetődött a Dunapartra, a szigettel átellenben. Keresett
korcsmát, a hol magát meghuzhatná. Vendéglőbe nem mehetett. Utolsó
forintját a vasutra tartogatá. A nélkül haza nem érhetett volna. S
azon kivül már alig volt néhány krajczárja.</p>
<p>Egy kocsmában még gyertya égett. Belépett oda. Egy asztal körül
négy-öt tisztes polgár beszélgetett s iddogált. Közel hozzájuk
leült. Olyan jól esett fáradt testének a pihenés és meleg szoba.
Éhes is volt, de az éhség nem jutott eszébe a kimerültség miatt.
<span class="pagenum"><a name="Page_99" id=
"Page_99">-99-</a></span></p>
<p>A beszélgető polgárok felváltva nézegették a gyermek nemes
arczát s finom, urias, de átázott öltönyét. Egyik megsajnálta és
megszólitá:</p>
<p>– Hová való öcsém?</p>
<p>– Rábamikére.</p>
<p>– Honnan jön?</p>
<p>– Pestről.</p>
<p>A polgár elgondolkodott s aztán kérdezé:</p>
<p>– Van éjjeli szállása?</p>
<p>A gyermek elpirult arra a gondolatra, hogy sem pénze, sem
szállása. Büszke volt. Inkább meghalt volna, mint megvallja az
igazságot.</p>
<p>– Igen is van, – felelé, – itt a közeli vendéglőben.</p>
<p>– No ugy jól van, szivesen adtam volna különben éjjeli
szállást.</p>
<p>Az idő lassankint éjfélre járt, az emberek eltávoztak s a
gyermek maga maradt. A vendéglős azt mondá neki:</p>
<p>– Tessék kimenni, bezárjuk a kocsmát.</p>
<p>A gyermek kiment az utczára.</p>
<p>Künn vihar tombolt. Fekete felhőket kergetett az égen, vagdalta
le a háztetők cserepeit s a sziget fáin s a folyamnak hullámain
iszonyu zugással törtetett át.</p>
<p>A gyermek nem maradhatott a falak árnyékában, a tetőcserepek
agyon verték volna. Ki kellett mennie a nyilt Dunapartra, a
viharnak akadálytalan sodrába.</p>
<p>Érezte, hogy meg kell fagynia, ha nem mozog. Rázta a hideg. A
szél, mint borotva, hatott át ázott öltönyein. Minden tagja
reszketett, mint a falevél. Megkisérté gyorsan <span class=
"pagenum"><a name="Page_100" id="Page_100">-100-</a></span>
járkálni. Lehetetlen volt. Kimerült, kifáradt lábait alig tudta
fölemelni. A szél úgy taszigálta, a föld, a sár úgy vonzotta
magához. Olyan jól esett volna lefeküdni.</p>
<p>A lefekvés a halál. Neki élnie kell és édes, szerető anyját
megmentenie.</p>
<p>E gondolat keserü elszántságot szított föl szivében. Karjaival
végigdörzsölé termetét s aztán fejét fölemelve utolsó
erőfeszitéssel, gyors léptekben járkált föl és alá a viharban.</p>
<p>Azt hivé, képes lesz így kihúzni az éjszakát. Csalódott.
Negyedóra mulva elhagyta ereje s egy rohama a szélnek földhöz
sujtá.</p>
<p>Ijedten ugrott föl abban a pillanatban, de a mint folytatni
akarta a gyorsabb mozgást, érezte, hogy lábai nem birják.</p>
<p>– Istenem, istenem, mit csináljak? – s el kezdett zokogni és
tántorogni.</p>
<p>Az órák éjfélt ütöttek. Az őrváltás hangja oda hatott hozzá a
várból. Mikor lesz még reggel?</p>
<p>Bement az utczák tömkelegébe. Hátha találna nyitott házat,
kocsmát vagy kávéházat. Nem talált. Messze menni nem is merészelt,
eltéveszthetné az utat, vagy a szélhajigálta kövek agyonverhetnék
őt.</p>
<p>Falhoz támaszkodva kivánszorgott ujra a Dunapartra. Nem
találkozott egyetlen élő lénynyel. Még az utczai eb is jó tanyát
keresett. Eszébe jutott, hogy ő a hid végén a szigetben este egy
kis házat látott. Valamely indokolhatlan sejtelem azt sugta neki,
hogy e házban jó emberek laknak s azok ő rá várakoznak.
<span class="pagenum"><a name="Page_101" id=
"Page_101">-101-</a></span></p>
<p>Oda indult. Átvánszorgott a hidon. Megtalálta a kis házat két
óriási jegenyefa között. Az a kis ház kis kápolna volt. Fülkéjében
a Megváltó képe reszketett halavány mécs világánál. A hullámok
csapkodása s a jegenyék zugása pokoli zajt támasztott. De a gyermek
nem hallá a zajt. Nézte a képet. Addig nézte, mig a küszöbre le nem
roskadt. Fejét falhoz támasztá, fáradt lábait a fagyos sárba
kinyujtá, elszenderült.</p>
<p>Tán egy óráig alhatott. Akkor fölébredt. Láza volt, fogai
vaczogtak, egész teste reszketett. Ugy tetszett neki, hogy e
helyben nem tudja kihuzni az éjszakát, hogy itt meg kell
fagynia.</p>
<p>Ujra fölkelt. Azt gondolá: reggel lesz már. Elindult be a
városba. De csak a hid közepéig tudott menni. A híd közepén zárt
fafalból állott a korlát. Itt leült. A korlátfal árnyékában nem
érte a szél.</p>
<p>Itt sem maradhatott. A vihar bőgött feje fölött s a híd
ropogott, recsegett, ingott, mintha minden pillanatban össze akart
volna omlani. Nem félt a haláltól már, de abba a sirba még se akart
temetkezni, melynek hullámai ott zúgtak, csapkodtak alatta. Hisz
igy az ő jó édes anyja azt sem fogja tudni soha, hogy egyetlen
gyermeke hova lett, hova sodorta el a hullám.</p>
<p>Fölvánszorgott. A híd karfáin át látta, hogy a parthoz hajók
vannak kikötve. Nagy gabonaszállitó hajók, melyek tán kijavitásra
várnak. Egynek, a legbelsőnek nyitva volt ajtaja. A sötétség, mely
ez ajtón kikandikált, egy ötletet támasztott lázas agyában. Hát ha
e hajó árnyékot és meleget adna neki? <span class=
"pagenum"><a name="Page_102" id="Page_102">-102-</a></span></p>
<p>Lebotorkált a part meredekjén. Bement a szélső hajóba, mely
félig vizben, félig a parton feküdt. Ez nem adott árnyékot. Ajtaja
be volt szegezve. Onnan átlépett a másik hajó előrészébe. Ez már
tánczolt szakadatlan. A vihar és a hullám tánczoltatták. Ennek
ajtaja is be volt szegezve. Át kellett mennie a harmadik hajóra. De
ennek előrésze messze esett tőle.</p>
<p>Végső erőfeszitéssel fölemelt egy deszkát s átveté azt a
harmadik hajóra. És rálépett a deszkára. Egy hullámcsapás szétvágta
a két hajót, a deszka lecsuszott s ő lezuhant a vízbe.</p>
<p>De eszméletét nem veszté el. Sőt e pillanatban erőt érzett
karjaiban. Egy lelógó kötélfoszlányt talált véletlenül megragadni s
felmászott oda, a hova eljutni törekedett. Ott volt végre a
harmadik hajón, a nyitott ajtónál.</p>
<p>Benézett a hajóüregbe. Iszonyu sötétség volt ott s élő hangoknak
borzasztó zaja. Éles sikoltások, elhaló fohászok, meg-megujuló
jajhangok durva, haragos morgással, ütlegeknek csattogó neszével
összevegyülve s egymásután váltakozva kaczaj és zokogás és
halálhörgés szakadatlanul.</p>
<p>Kezei görcsösen kapaszkodtak az ajtófélfába. Haja felállott.
Lelkét rémület fogta el. Kerekre nyilt szemekkel bámult a
sötétségbe, melyben nem látott semmit, de a melyben gyilkos
rémalakok haláltusájának lélekdermesztő zaja harsogott.</p>
<p>Lassanként magához tért. Észrevette, hogy e rémes tünemény csak
lázas agyának gyötrelmes vergődése. <span class="pagenum"><a name=
"Page_103" id="Page_103">-103-</a></span> A szél az csak, mely a
roncsolt hajónak ezer nyilásán át üvölt-süvölt és hajigálja és
csattogtatja a hajóüregben az ott heverő fadarabkákat. A szél és a
hullám, mely dobálja a hajótestet.</p>
<p>Bement a nyitott ajtón. Az ajtó szögletében tapogatott. Ott nem
fujt a szél, ott árnyékban lehetett. És ott talált egy
rongydarabot, szegény koldusnak öltönye foszlányát, melylyel lábait
betakarhatta.</p>
<p>Az éhes és beteg gyermek ott aludt el. Viharzugásnak,
hajórecsegésnek, hullámcsapkodásnak, a sötétség borzalmainak
zenéjénél. És ha vihar elszakitja a hajókötelet s elsodorja,
összetöri nyugvóhelyét? Annál jobb. Most már nem rettegett a
haláltól.</p>
<p>Reggeli szürkület volt, mikorra fölébredt. Fázott, didergett,
kimerült volt most is, de mégis erősebb, mint éjszaka. Fölkelt,
ruhája is kissé megszikkadott, lábait még nehezebben vonszolta,
mint tegnap, de azért kimászott a partra s bevánszorgott egy épen
akkor felnyitott utczai korcsmába. Oh mily jól esett most e
piszkos, pálinkabűzös korcsmának fülledt, de meleg levegője.</p>
<p>Éhezett. Megszámlálta pénzecskéjét. Forintja megvolt a vasutra.
És még volt pár krajczárja száraz kenyérre. Kért kenyeret és egy
pohárka pálinkát. Azt hallotta, hogy az meleget ad. Megitta. Majd
megfult tőle. Tagjai elzsibbadtak, agya elmámorosodott, alig tudott
a vasuti indóházhoz elbotorkálni.</p>
<p>Végre fenn ült a vasuti kocsiban. Fejét kezére támasztá s
elaludt nyomban. Csak Győrben ébredt fel. <span class=
"pagenum"><a name="Page_104" id="Page_104">-104-</a></span> Lázban
reszketve, éhesen. Alig tudott a vasuti kocsiból kiszállani. Itt
már tudta az utat s nyomban elindult a város vége felé.</p>
<p>Közelgett az alkony, mire kiért a város végére. Egy fabódéban
utolsó pénzén vett egy darabka kenyeret. Ezt rágicsálta a város
végén, midőn utolérte őt egy szegény meszesember rossz gebéivel.
Alig hallható hangon kérte a szegény embert, vigye magával
Rábamikére. A szegény ember megengedte, hogy vele együtt mehessen a
kocsi mellett.</p>
<p>Ez is valami volt. A lőcsbe megkapaszkodva vonszoltatta magát.
Saját lábain már megállani sem tudott. Végre elveszté eszméletét s
elterült a sárban. Utolsó szava ez volt:</p>
<p>– Édes anyám!</p>
<p class="center">* * *</p>
<p>– – Hej az édes anya, a könyelmű szép asszony lakodalmát ülte.
Szólt a zene, folyt a pezsgő, harsogott a jókedv a mikei
kastélyban. Az urnő, az uj menyecske világos rózsaszinü ruhában
járta a tánczot. Felbéczy is boldog volt már, arczáról eltünt a
komorság s mosolyogva fogadta el a nászvendégek hamiskás
üdvözleteit. A szép asszonyt most már nevezheti Emmijének. Megadta
rá az engedélyt a pap.</p>
<p>A daczos gyermek későn érkezett. És mikor megérkezett: nem volt
már többé daczos gyermek. A szegény meszesember ölében vitte be az
előszobába az eszméletlen gyermeket. <span class="pagenum"><a name=
"Page_105" id="Page_105">-105-</a></span></p>
<p>– Ihol la, meghoztam a szegény urfit, nagyon beteg. S letette őt
egy pamlagra.</p>
<p>A cselédek nagyot sikoltottak. A sikoltásra kijött Felbéczy s
fölismerte a kis Jenőt. És kiáltá harsány hangon:</p>
<p>– A kocsis fogjon be, ezt a kölyket vigye rögtön Győrbe, addig
pedig vigyétek ki az istállóba.</p>
<p>És visszafordult és visszament kegyetlen, komor arczczal. A szép
asszony kérdé tőle: mi történt?</p>
<p>– A Jákfalvy kölykét vitetem Pestre. Engedelem nélkül tolakodott
ide.</p>
<p>A szép asszony fölsikoltott és elájult. Mégis csak édes anyja
volt annak a gyermeknek.</p>
<p class="center">* * *</p>
<p>Tíz év telt el.</p>
<p>A kis Jenő délczeg ifju lett tíz év alatt. De az apai és anyai
hajlékban soha többé meg nem fordult.</p>
<p>A könnyelmü asszony könnyelmü asszony maradt. És magával ragadta
a komor férjet, ki a szép asszony szeszélyeinek sem parancsolni,
sem ellenállani nem tudott. Tíz év alatt koldussá lett mind a
kettő. A férj vagyona csak ugy semmivé lett, mint a nőé. A nagy
romlásból nem menekült meg semmi, csak a tobzódó boldog éveknek
édes emléke. Sőt még ez sem. Azt az emléket keserüvé tette a
nyomor, melylyel Felbéczy és hervadó neje kényszerült Rábamikét és
Győr vidékét elhagyni s más vidékre költözni. <span class=
"pagenum"><a name="Page_106" id="Page_106">-106-</a></span></p>
<p>Jákfalvy Jenő soha sem feledé az éjt, melyet Komáromban el
kellett töltenie. Tiz év óta meg nem fordult azon a helyen. De ama
borzalmas éjszakának tizedik évfordulóján ismét ott akart lenni
azon a helyen.</p>
<p>Nem éhezve, nem fázva, hanem jó téli öltönyben s kellő esti
lakoma után ment ki a Dunapartra ugy tizenegy óra tájban, mikor már
a város lenyugodott.</p>
<p>Sötét éj volt, mint akkoron és a vihar ép ugy tombolt, mint
akkoron. A híd ép ugy recsegett, ropogott és ingadozott s a folyam
sötét hullámai ép oly kinosan hánykolódtak, mint akkoron.</p>
<p>Jákfalvy Jenő átment a hidon a kápolnához. A jegenyefák már nem
álltak oly sürüen, mint tiz év előtt, de a sziget fái ép úgy zugtak
és vonaglottak a viharban, mint tiz év előtt.</p>
<p>Oda támaszkodott az ajtófélfához és eszébe jutottak gyermekkora
és gyermekkorának szenvedései, melyeket Felbéczy okozott. Oh mily
határtalanul szerette ő édes anyját és édes anyja is őt. Erről
szentül meg volt győződve. Az a rossz ember, az a Felbéczy zárta el
őt az anyai szeretettől s készité a szomoru sorsot édes anyjának
számára. Ezen sem kételkedett egy pillanatig sem. A szép asszony
könnyelműségét nem vette észre a jó gyermek.</p>
<p>Szomoru merengéseiből éles sikoltás hangja zavarta föl. Éles,
átható női hang, melyet nem kaphatott el a vihar nyomtalanul.</p>
<p>Jákfalvy oda ugrott a hid végéhez s egy sötét testet látott a
hidról a vizbe zuhanni. <span class="pagenum"><a name="Page_107"
id="Page_107">-107-</a></span></p>
<p>Villámgyorsan hányta le felöltönyét s rohant a vizbe a
szerencsétlen után. Erős, edzett uszó volt s egy percz alatt elérte
a vízbe fulót.</p>
<p>De nem egy volt az, hanem kettő. Férfi és nő összefogózva
görcsösen. A mint közelükbe ért, a mint a hullám fölveté őket, a
mint a hold egy szempillantásban oda világitott: Felbéczy arczát
ismerte föl a férfiban.</p>
<p>Rettentő dühre gerjedve, vasmarokkal szoritá meg a haldokló
férfi nyakát s tépte le karjait a nőről. És aztán lábaival lelökte
őt a Duna fenekére. És aztán fél kezével nyalábra fogva a hölgyet,
kivonszolta azt a partra, a kis kápolnához. Nem a szép asszony volt
ez már többé, hanem a vezeklő nő, ki könnyelmü volt egykor,
könnyelmü volt mindíg s azért elveszté fia szeretetét.</p>
<p>Nem. Azt nem veszté el még sem.</p>
<p>A mint szemeit felnyitá s elköltözni készülő lelkének öntudata
felsugárzott: Jákfalvy hevesen ölelé át s boritá be csókjaival.</p>
<p>– Édes jó anyám, most már az enyém vagy ujra!</p>
<hr class="chap" />
<div class="chapter"></div>
<p><span class="pagenum"><a name="Page_108" id=
"Page_108">-108-</a></span></p>
<p><span class="pagenum"><a name="Page_109" id="Page_109"><br />
-109-</a></span></p>
<h2>HOGY LETT EGY DISZNÓBÓL KÉT DISZNÓ.</h2>
<p><span class="pagenum"><a name="Page_110" id=
"Page_110">-110-</a></span></p>
<p><span class="pagenum"><a name="Page_111" id="Page_111"><br />
-111-</a></span></p>
<p>Kazay Borbála, özvegy Cseresnyés Istvánné előkelő, nagy birtoku,
tekintélyes asszonyság volt Veszprémben. Birtokai három-négy
vármegyében feküdtek. Palotáján nagyobb volt az aranyos nemesi
czimer, mint a püspöki palotán. A legjobb gazdasszony volt, akit
csak képzelni lehet belső és külső gazdaságban. Takarékossága
közmondásos volt, sőt közel esett a zsugorisághoz. Én rokonságban
álltam vele, s nagyon kegyelt mindaddig, míg az az eset nem történt
vele, a mit most elbeszélek.</p>
<p>Fia, Nándor, egykor vitéz honvéd, később a hatvanas évek elején
összeesküvő bajtársam s jó barátom. A disznóper idejében a
vármegyének központi főszolgabirája volt.</p>
<p>Volt Borcsa nénémnek – én csak így neveztem – egy disznaja. A
disznó hét éves volt, emse, fehér szőrü, hátulsó ballábára sánta.
Veszprémben két disznófalka van; az egyiket alsónak, a másikat
felsőnek nevezik. Amazt az alsó kanász, emezt a felső kanász
kormányozza. A kérdéses disznó az alsó kanász elé járt legelőre.
<span class="pagenum"><a name="Page_112" id=
"Page_112">-112-</a></span></p>
<p>A disznó egyszer szőrin-szálán elveszett. A kanász azt
jelentette, hogy ő a város végeig elhajtotta, estennen bizonyosan
elcsavargott s valami rossz ember ellopta. A keresés hiába volt,
nyomára nem akadtak. Eltelt néhány hét s már Borcsa néném is
kezdett megnyugodni a szerencsétlenségen.</p>
<p>Egyszer a pandurok portyázásból hazajönnek és jelentést tesznek
Cseresnyés Nándornál, a központi főszolgabírónál. Hivatalos
jelentés után az őrvezető azt kérdi a főbírótól:</p>
<p>– Hát az öreg tekintetes asszony eladta azt a nagy emse
disznót?</p>
<p>– Adta a fenébe, – felelte a főbíró, – hanem ellopták.</p>
<p>– El-e? – kérdé csodálkozva a pandurkáplár. – Hiszen – folytatá
– most találkoztunk Tóth Pál füredi lakossal a kéri csárdánál, s
vitte a disznót kocsin haza.</p>
<p>– No hát csak menjetek utána rögtön, hozzátok meg a disznót is,
Tóth Pált is; a disznót vigyétek anyámhoz, Tóth Pált vigyétek a
börtönbe.</p>
<p>A pandurok kimentek s a parancsolatot teljesítették. A disznó
bekerült a hidasba, Tóth Pál a börtönbe.</p>
<p>A vizsgálóbíró Német Imre megyei esküdt lőn. Nagyfejü, de nem
nagyelméjü herkulesi széles alak, egy kissé szerette a bort, a
deliquensre rettenetesen rá szokott rivallni s akit kihallgatott,
akár vádlott volt, akár tanu, attól nem tűrte az ellenmondást s a
vádlott részéről semmiféle igazolást el nem szenvedett. Ugy két hét
mulva elővette Tóth Pált, hogy kihallgassa. <span class=
"pagenum"><a name="Page_113" id="Page_113">-113-</a></span></p>
<p>De Tóth Pál nagyon bátran felelgetett neki. Elmondta, hogy ő a
disznót igaz úton szerezte, a pénteki hetivásárban a piaczon vette,
özvegy Jákói Sámuelnének tizenhat forintot fizetett érte s
hivatkozott egy csomó tanubizonyságra.</p>
<p>Német Imre ebből a védekezésből persze egy szót se hitt el, de
akárhogyan agyarkodott a vádlottra, az csak megállt erősen, sőt
követelte, hogy azonnal bocsássák szabadon, adják vissza a
disznaját s kárpótolják a huzavonáért.</p>
<p>Német Imre elförmedt ezen a vakmerőségen s jelentést tett a
főbirónak, hogy ő még ilyen »szemtelen vádlottal« nem találkozott
az életben, mit csináljon vele?</p>
<p>A főbíró nem akart anyja ügyébe tovább beavatkozni s a
vizsgálóbírót hozzám utasította, kérjen tanácsot én tőlem.</p>
<p>Ekkor feljött én hozzám, hogy megkérdezze, mit csináljon,
megkorbácsoltassa-e Tóth Pált vagy mi?</p>
<p>Utasitottam, hogy mindenekelőtt özvegy Jákói Sámuelnét hallgassa
ki, az embert ne bántsa s aztán a körülményekhez képest folytassa
tovább a vizsgálatot, ha pedig özvegy Jákóiné megerősíti Tóth Pál
vallomását, ezt azonnal bocsássa szabadon.</p>
<p>Özvegy Jákói Sámuelné mind maga, mind férje után a
legtekintélyesebb veszprémi csizmadiák közé tartozott, s alig
lehetne olyan hatóságot képzelni, a mely előtt bátran ne tudott
volna beszélni.</p>
<p>Maga elé idézte őt Német Imre s megkérdezte: adott-e el pénteken
disznót, milyen volt a disznó, ki vette meg? <span class=
"pagenum"><a name="Page_114" id="Page_114">-114-</a></span></p>
<p>– Adtam bizony, – felelte a derék asszonyság, – de a magamét
adtam, nem a vármegyéét, ne legyen ahhoz a tekintetes urnak semmi
köze.</p>
<p>El lehet képzelni, miként nézett e beszédre a haragos
vizsgálóbiró küntálló nagy véres szemeivel. De az asszonyság nem
ijedt meg ezektől sem. Hanem azért, miután jól kifeleselték egymást
és magukat, mégis elmondotta, hogy a disznó 7 éves volt, emse volt,
fehérszőrü volt, hátulsó ballábára sánta volt. És elmondta, hogy
csakugyan Tóth Pál füredi embernek adta el tizenhat frtért.</p>
<p>A vizsgálóbíró látta, hogy ez a disznó, amelyet özvegy Jákóiné
asszonyom eladott, csakugyan a Borcsa néném szakasztott disznaja.
Nagy szorultságában azt kérdé az asszonyságtól:</p>
<p>– Meg merne-e esküdni vallomására?</p>
<p>– Százszor is, – volt a felelet, – de előbb látni akarom a
disznót.</p>
<p>Elmentek együtt a disznóhoz, szemügyre vették elől-hátul, a
hidasból leeresztették az udvarra s özvegy Jákói Sámuelné
megesküdött, hogy ez csakugyan az ő disznaja volt.</p>
<p>Úgyde már akkor Borcsa néném is eskü alatt állítá magáénak a
disznót, ő pedig mégis csak a főszolgabiró édes anyja volt.</p>
<p>Német Imre újra eljött hozzám tanácsért, hogy most mondjam meg
már, mitevő legyen.</p>
<p>Utasítottam, hogy hallgassa ki a disznó azonosságára nézve a
kanászokat. <span class="pagenum"><a name="Page_115" id=
"Page_115">-115-</a></span></p>
<p>Megtörtént. Mind a két kanászt s mindkettőnek valamennyi
bojtárját szembesíté egymással is, a disznóval is.</p>
<p>A felső kanász és bojtárjai esküdtek arra, hogy a disznó eléjük
járt öt év óta s özvegy Jákóiné tulajdona; az alsó kanász és
bojtárjai esküdtek arra, hogy a disznó eléjük járt szintén öt év
óta s a disznó Kazay Borbála asszonyság tulajdona.</p>
<p>A vizsgálóbíró most volt már aztán megzavarodva. Futott hozzám
nagy lélekszakadva, folyt róla az izzadság rettenetesen.</p>
<p>Utasítottam, hogy mind Kazay Borbálát, mind özvegy Jákóinét
hallgassa ki tüzetesen, hol vették a disznót, miért s mióta lett az
sánta?</p>
<p>Kazay Borbála asszonynéném előadta, hogy a disznót megboldogult
Gábor báttyától örökölte Tót-Vázsonyban; a disznó csavargó volt,
egyszer belopódzott Szentgyörgyi Horváth Ágoston krumpliföldjébe s
a kerülő farba lőtte, azóta lett a disznó sánta.</p>
<p>Özvegy Jákói asszonyom pedig előadta, hogy ő a disznót két
esztendős korában a menyétól kapta ajándékba; a disznó nagyon
konyhás volt, egyszer a Csapószeren bevetődött Fischer olajos
udvarába s ott egy goromba olajos legény egy nagy doronggal
leütötte a farát, azóta lett a disznó sánta.</p>
<p>Az egyik hivatkozott tizenhét tanura, a másik hivatkozott
huszonhét tanura; s minden tanu esküdött arra, hogy a disznó az ő
asszonyáé s nem a másiké.</p>
<p>Német Imre vizsgálóbiró már nem gondolkodott tovább, belátta,
hogy ez a kérdés túl van az ő tudományán <span class=
"pagenum"><a name="Page_116" id="Page_116">-116-</a></span> s jött
fel ismét hozzám, hozta iratait, az iratok már voltak egy fél
talicskával.</p>
<p>De e kérdés most már az én tudományomon is túl volt. Azt mondtam
a vizsgálóbírónak, hagyja nálam az iratokat, majd gondolkodom, mit
csináljak.</p>
<p>A disznót valamely semleges területre kiverni s onnan haza
ereszteni s aztán megvárni, hova megy haza: most már hiába való
lett volna, mert a disznó negyedév óta hízott Borcsa nénémnél,
tehát valószinü volt, hogy ő hozzá megy haza.</p>
<p>Azon gondolkodtam, hogy a disznót leöletem és boncztanilag
megvizsgáltatom, csak az iránt nem voltam tisztában, hogy a három
tulajdonos beleegyezése nélkül van-e joga ehhez az
igazságszolgáltatásnak?</p>
<p>Mig a fölött töprenkedem: nagy kétségbeeséssel rohan hozzám a
vizsgálóbíró, hogy megdöglött a disznó, mi lesz most a
bűnvizsgálattal? Mosolyognom kellett kétségbeesése fölött.</p>
<p>Nosza, azonnal utasitottam a járási és megyei főorvost, hogy
bonczolják föl a disznót s adjanak véleményt, hogy sántasága miből
származott? Meglőtték-e, leütötték-e valamikor vagy sántán
született?</p>
<p>Azt a szakértő véleményt érdemes elolvasni, a melyet a tudós
orvosok erről a dologról készítettek. Magam vezettem őket, magam
adtam fel a kérdéseket. Nem bíztam se másra, se rájuk.</p>
<p>Az előzetes kérdésekre bizton megfeleltek. A disznót emsének és
fehérszőrűnek találták. Vitatkoztak ugyan kissé a fölött is, de a
vitát hosszúra nyúlni nem engedtem. <span class="pagenum"><a name=
"Page_117" id="Page_117">-117-</a></span></p>
<p>Az volt a második kérdés: csakugyan hét éves-e a disznó? A
szakértőknek az a bolond ötletük támadt, hátha az a disznó se nem
az egyik, se nem a másik disznó, hanem valami harmadik disznó, a
kihez se Borcsa nénémnek, se Jákóiné asszonyomnak semmi köze. Az
életkort tehát meg kellett határozni.</p>
<p>Csakhogy a malaczokról nem vezetnek anyakönyvet. A kanász ugyan
meg tudja mondani, hogy melyik malacz hány hetes, melyik süldő vagy
ártány hány hónapos, melyik emse vagy kan hány esztendős, melyik
sertés, kocza, hízó vagy kijáró mióta élvezi az életnek örömeit, de
tudós szakértő a kanász szaván el nem indulhat. A tudós szakértőnek
a tudomány szabályai szerint önálló véleményt kell mondania.</p>
<p>De Wirchov és dr. Hyrtl akkor még a disznó csontjainak,
porczogóinak s koponyavarratainak fejlődéstanát meg nem állapította
s a kormány rendeleteiből se volt világos, hogy a disznó mikor
tanköteles, mikor védköteles, mikor élemedett, mikor aggott?
Mindezt a szakértőknek kellett kinyomozniok.</p>
<p>Meddig csecsemő, meddig süldő, mikor fejezi be serdülő korát a
disznó? Mikor jut a meglett korba? Ha hét esztendős: miről
bizonyos, hogy hét esztendős? De hátha csak hat esztendős? De hátha
már nyolcz esztendős? Olyan vita kerekedett a szakértők közt: majd
megölték egymást. A disznó persze nem szólhatott közbe, mert már
meg volt halva s föl volt bonczolva.</p>
<p>Végre rárivalltam a szakértőkre, maradjanak meg <span class=
"pagenum"><a name="Page_118" id="Page_118">-118-</a></span> annál a
kérdésnél, lehet-e ez a sajnálatraméltó holttetem hét
esztendős?</p>
<p>Lehet.</p>
<p>Hála istennek. Most már térjünk át arra: miért sánta ez a
disznó?</p>
<p>Erre azonban könnyedén nem térhettünk, mert az egyik nagy
tekintélyü szakértő azt a kérdést vetette föl, hogy voltaképen
sánta volt-e hát az a disznó? Mert ő vaktában el nem hiszi, hogy
sánta volt, mivelhogy a disznónak az a természete, hogy ne legyen
sánta.</p>
<p>Meg kell vallanom: elég gondos volt a szakértők puhatolódzása.
Csak abban tévedtek, hogy a jobb hátulsó lábát találták sántának,
holott a disznó míg élt és futkosott, a ballábára volt sánta. A
jegyzőkönyvet és szakvéleményt azonban sikerült közös egyetértéssel
kéz alatt kiigazítani.</p>
<p>Ütés volt-e, lövés volt-e a sántaság oka? Az ütés Jákóiné
asszonyom győzödelme, a lövés Borcsa néném diadalma.</p>
<p>Megvizsgálták a forgókat, csuklókat, izületeket s a mindenféle
izomcsomókat. Az egyik orvos a prágai, a másik a kassai sonkának
volt a híve. E fölött hajba kaptak. Úgy döntöttem el a vitát, hogy
ez a disznó házi sonka. Végre is kisült, hogy a disznóban se
ágyúgolyó, se puskagolyó, se szatyma, se göbecs, se sörét nem volt,
se egykori lőcsatornának semmi nyoma nem fedeztetett fel. Hanem e
helyett volt valami izom összehúzódás, mely husánggal való goromba
ütéstől bízvást származhatott. <span class="pagenum"><a name=
"Page_119" id="Page_119">-119-</a></span></p>
<p>A szakvélemény tehát ütésre szólt. Borcsa néném ebben meg nem
nyughatott. Feljött a kérdés a budapesti kir. egyetem orvoskarához
is. De itt is, érett megfontolás után, Tóth Pál igazsága nyert
megerősitést.</p>
<p>Keserves kártérítésre itéltük Borcsa nénémet a disznóért is,
Tóth Pál szenvedéseért is, a rettentő sok tanuköltségért is.</p>
<p>Haragos volt érte. Gyilkos szemekkel nézett rám, ki a
kártéritést inditványoztam. Oda mentem hozzá vigasztalni, mi az a
pár száz forint ő neki?</p>
<p>– Nem a pénzért haragszom én, hanem azért, hogy olyan elfajzott
rokon is van a világon, a ki egy parasztnak fogja pártját én
ellenem. Úgy ám, fiskus uram!</p>
<p>Elfordult tőlem és sok időre felmondta az atyafiságot…</p>
<p>De szó a mi szó, ha az a disznó ma is élne, ma se tudnám, miként
kelljen és lehessen ezt a pert jól befejezni.</p>
<hr class="chap" />
<div class="chapter"></div>
<p><span class="pagenum"><a name="Page_120" id=
"Page_120">-120-</a></span></p>
<p><span class="pagenum"><a name="Page_121" id="Page_121"><br />
-121-</a></span></p>
<h2>KATÓ.</h2>
<p><span class="pagenum"><a name="Page_122" id=
"Page_122">-122-</a></span></p>
<p><span class="pagenum"><a name="Page_123" id="Page_123"><br />
-123-</a></span></p>
<p>A nemes, nemzetes és vitézlő Bocsáry-familia a leghiresebb
familia volt tíz vagy tizenkét vármegyében. Akár egy hadsereg, akár
a Bocsáry-familia. Főhadi szállását tartá nemes Tolna, Fehér és
Veszprém vármegyében, egyik szárnya kiterjedett Győrön és Komáromon
keresztül a Dunáig, a másik szárnya pedig Pest-Pilis és Solt
vármegyén, kis és nagy Kunokon s mindenféle Jászokon és Hajdukon át
a Tiszánál ért véget.</p>
<p>Előőrseit előre tolta a Dráváig, hátvéde fölért nemes Hont és
Nógrád vármegyékig, szabad csapatai pedig elkalandoztak
Ugocsáig.</p>
<p>A ki e nemes uri familiának családfáját még nem látta: az még
igazi nemesi családfát soha se látott.</p>
<p>Megvolt pedig ez a családfa a gyökeres familiának több ifju és
öreg ágazatánál uj, ujabb és legujabb, s régi és még régebbi
kiadásokban, mint akár a biblia vagy zsoltáros énekek. Az egyiknél
szép tekercsbe göngyölve ott porladott a tükör mögött, a másiknál
<span class="pagenum"><a name="Page_124" id=
"Page_124">-124-</a></span> a pohárszék tetején, a harmadiknál a
méhesben, a negyediknél a familia ládájában. Sok helyütt a familia
inspektora őrizte a kocsmaszerződések, csőszkonvencziók és közös
mappák szekrényében, másutt pedig a kis gyerekek azon tanulták
silabizálni az ábéabot. Megbecsülték mindenütt.</p>
<p>Legjobban megbecsülték pedig Kazavölgyén tekintetes Kazó Miklós
táblabiró úrnak uri kastélyában. Ő ugyan a maga személyében most
már nem sokra becsüli, miután tizenhárom esztendő óta aluszik az
urban és a kazavölgyi családi sírboltban, hanem özvegyen maradt
édes hitves társa, tekintetes Kazó Miklósné asszonyom annál jobban
megbecsüli azt. A mit egyébiránt a kazavölgyi családfa valósággal
meg is érdemel, levén az valamennyi társa közt a legrégibb és
leghitelesebb.</p>
<p>Van pedig ez irva remekben készitett finom pergamenra öt-hat
nemzedéknek különb-különbféle kezeirásával. Az a pergamen pedig
tekercsbe van hajtva és a tekercs szép világos zöld szinü vaskos
tokba nagy gondosan elhelyezve. Ha pedig a toknak leveszik födelét
és a pergamentekercset kiemelik abból és a tekercsnek egyik végét
megfogja Kazóné asszonyom, a másik végét pedig valami uraöcscse,
hát akkor amilyen hosszu a kazavölgyi kastélynak ezüstszekrényes
nagy szobája: épen olyan hosszura kinyujtózik a Bocsáry-familia
hires családfája. Nem is kell azt hinni, hogy az a pergamen egy
kutya bőréből készittetett légyen. Sőt inkább nagyon is soknak
bőréből készült az, különböző városokban <span class=
"pagenum"><a name="Page_125" id="Page_125">-125-</a></span>
lakozott nagy hirü tobakmesterek műhelyében, csakhogy minden darab
nagy ügyességgel össze van ragasztva, ugy, hogy az egész most már
nem is látszik többnek, csak egyetlenegy nagy darabnak.</p>
<p>E nagy pergamenre van irva a Bocsáry-familiához tartozó uri
családoknak megszámlálhatatlan sok ezerre menő fi- és leányági
maradéka. A Bocsáryak ugyan nincsenek rajta, tudnivaló levén, hogy
az utolsó vitéz férfiu, a ki e néven élt, a szerencsétlen mohácsi
csatában a gyilkos töröknek keze által vitézi halállal halt meg, de
annál inkább ott ékeskednek ama fiak és unokák nevei, a kik azoktól
származának, kik az ő sok leányait feleségül vették. Ott vannak
pedig a Kazó, Kazy, Kazay, Halyós, Halytó, Halyagos, Kovács,
Gyárthó, Lakathos, Laszly, Véghes, Tekeressy, Bánthó, Virágh,
Oroszy és több nagy uri családok ivadékai. Ezek is és mások is; ki
tudná azt mind valamennyit elszámlálni.</p>
<p>Már aztán derék legény is legyen ám az, a kinek kedvéért Kazóné
asszonyom ezt a nagy családi ereklyét a nagy almáriomból,
menyasszonyi selyem viganója mellől előveszi. Ha csak a vármegye
viczispánja nagy tisztességgel és nagy pöcsétes levélben meg nem
keresi, vagy a járásbeli szolgabiró nagyon szépen meg nem kéri s
egyuttal a tilosban fogott kártevőit nagy szigorusággal meg nem
bünteti: bizony másként ehhez nehezen fér akárki ember fia.</p>
<p>Ilyen formán azonban sok mindenféle titkot meg lehetett tudni a
nagy ereklye titkaiból. Meg lehetett tudni példának okáért, hogy
amaz elszegényedett ágak, <span class="pagenum"><a name="Page_126"
id="Page_126">-126-</a></span> kiket sok gyerekkel áldott meg a
gondviselés, kiknek kezén tehát az ősi birtok százfelé lett
darabolva, semmiképen sincsenek az ő fiaikban és leányaikban
megörökitve. Hasonlóképen hiányoznak ama leányok ivadékai, kik
kunhoz, jászhoz vagy hajdúhoz mentenek feleségül, miután kun, jász
és hajdu igaz nemes embernek nem tekintethetnék. Nemkülönben
teljességgel hiányoznak azok, a kik megfeledkezvén a familiának
nemes erkölcseiről s az ősök iránt tanusitandó kellő tiszteletről,
hitüket megtagadták és pápistává lettek. De más részről hiányoznak
ama leányok ivadékai is, kik holmi papokhoz és tanitókhoz mentek
feleségül, miután ilyen lépés a nemes familia szokásai szerint
mindenkor illetlennek tekintetett. A nagy hirü tudósok és
superintendensek, kik a családból származtak, megbecsültettek
ugyan, de leányt biz ott hiába kerestek feleségül. Arról pedig,
hogy valami kereskedő vagy mesterember keveredett volna a
familiába, természetesen szó sem lehetett.</p>
<p>Mindez ősi tisztes családi erkölcsöknek pedig szigorubb
megtartója és méltóságosabb képviselője senki nem lehetett, mint
tekintetes Kazóné asszonyom.</p>
<p>Ő maga is, de istenben boldogult férje is a Kazó-ágból
származott. És ő is utolsó volt ez ágból és férje is. Ő is magával
hozta a Kazó-familia birtokait és férje is. És ő is büszke volt ősi
nevére, valamiképen boldogult férje, csakhogy ő még sokkal
büszkébb, mint néhai Kazó Miklós uram.</p>
<p>Pedig hát Kazó Miklós uram nem utolsó ember volt a maga
idejében. Sőt egynémely hazafias cselekedete <span class=
"pagenum"><a name="Page_127" id="Page_127">-127-</a></span> és
bátor elhatározása szájról szájra is adatik és még az ország
krónikáiban is följegyeztetett. A vármegyének sohasem volt olyan
hires viczispánja, mint épenséggel ő. Egyszer egy lovas kapitányt
egész svadronjával együtt lefegyverezett s bevitetett a komáromi
várba, miután a makacs kapitány nem oda szállásolta el legényeit, a
hová ő parancsolta. Lett ebből aztán nagy veszedelmes história. A
kanczellária rá akart ijeszteni a vármegyére is, a viczispánra is,
de miután nem ijedt meg egyik sem, Kazó Miklós uramat fölczitálták
a királyi szó meghallgatására. Fölment nagy bátorsággal s
meghallgatta a szót nagy lelki nyugalommal s mikor a fölséges
király azt kérdé tőle: »Mivel tudja menteni magát, hogy megbántotta
a király katonáit?« – azt felelé: »Én mint nemes ember szintén a
király katonája vagyok, háboruban kardot viselek, békében igazságot
szolgáltatok«. Még a király sem tudott erre megfelelni.</p>
<p>Egyszer pedig a győri püspök, a ki neveztetett Fengler Józsefnek
és a ki nem nemes szülőktől származott, elméne bérmálni
Kazavölgyére is, a holott Kazó Miklós uram vala a házi gazda is,
viczispán is. Mint házi gazda fogadta a püspököt nagy lakomával,
mint viczispán fogadta azt nagy parádéval. A püspök urnak pedig
szokása volt az ő kegyes hivatásához képest a kálvinistákat,
lutheránusokat s egyéb mindenféle tévelygőket az ő hitük
ártalmasságáról hathatós szavakban és jámborságra buzditó kegyes
intésekben meggyőzni. Kazó Miklós uramat nem intette, mert ő
irányában mindenféle <span class="pagenum"><a name="Page_128" id=
"Page_128">-128-</a></span> ékes szavak hiábanvalóságáról eleve meg
volt győződve, de annál jobban buzgólkodott a tudatlan földnépénél,
a zsellérek, napszámosok, szegődvényesek és cselédek közepett.
Tudván pedig ezt Kazó Miklós uram, a mint a kegyes életü püspök az
ő nemesi kuriájából kilépett, nagy sebten letevé kalpagját, leölté
drága prémes kék mentéjét, leoldá czifra rezes kardját s
felöltözvén ezüst pitykés dolmányába, fog vala kezébe egy nagy
husángot s iramodik a püspök után, a kit is talál a kápolna előtt
nagy sereg népség által körülvéve. Látván pedig a kegyes püspök az
ő szives házi gazdáját ily kegyetlen indulattal közelegni, szól
vala hozzá ekként: »Nemde nem eltéveszté utját viczispán uram, hogy
ily nagy fenekedéssel ront ide hozzánk?«, melyre Kazó Miklós uram
nagy nyugodtan igy felele: »Tisztelem én méltóságod uri kegyes
személyét, nem is avatkozom én a hit dolgába, magam is áhitatosan
meghallgatom méltóságod bölcs tanitását, hanem csak azért jöttem,
hogyha netalántán valaki az én felekezetemből itt az ő hitében meg
találna tántorodni, őt ime ezzel az én pásztorbotommal az igazság
legelőjére a tilosból visszatéritsem.«</p>
<p>Mikoron pedig Kazó Miklós uram vármegye követe volt az 1790-ik
évi pozsonyi országgyülésen és ott a protestánsok ősi jussáért
heves szavakban buzgólkodnék: megtámadá őt az ámbituson gróf
Kollonics László kalocsai érsek, megfenyegetvén őt a következő
szavakkal: »A domine spektábilis gorombaságait meg fogom jelenteni
a fölséges királynak.« Melyre Kazó Miklós <span class=
"pagenum"><a name="Page_129" id="Page_129">-129-</a></span> uram
megsodorintván előbb az ő bajuszát, ekként felelt: »A fölséges
király urnak megjelentheti, de a fölséges uristennek nem jelentheti
meg, minek utána ott meg nem hallgattatik jelentése.«</p>
<p>Ilyen dolgokat és ezekhez hasonlókat mívelt Kazó Miklós uram,
hogy róla egész országszerte ugy beszéltenek, mint nagy erényekkel
bővelkedő igaz nemes emberről és bátor szívű magyar hazafiról.</p>
<p>És ez igaz is volt. Csakhogy tudni kell azt, a minek pedig az
ország nem igen jöhetett tudomására, hogy mind eme nagy erényekben
még sokkal inkább bővelkedett Kazó Miklósné asszonyom. Mert ha
eltagadhatlan igazság is az, hogy Kazó Miklós uram szembe mert
szállani katonával, pappal, püspökkel, főispánnal, sőt még az
esztergomi primással is, más részről szintoly kétségbevonhatatlan
igazság az is, hogy Kazó Miklósné asszonyommal meg nem mert
szembeszállani se katona, se pap, se püspök, se főispán, se
esztergomi primás, sőt még Kazó Miklós uram maga sem.</p>
<p>És ebben rejlett az isteni gondviselésnek csodálatra méltó nagy
bölcsessége. Kazó Miklósné asszonyom semmiképen bele nem avatkozott
sem az országnak, sem a vármegyének, sem a superintendencziának,
sem pedig a külső gazdaságnak, kocsmának, malomnak, zsidó
árendásnak és csikónevelésnek semmiféle dolgaiba. Érteni ugyan
ezekhez is értett tökéletesen, de sok nagy egyéb elfoglaltatása
miatt a világ kormányzásának e részbeli feladatát egészen átengedte
Kazó Miklós uramnak, arra azonban mindamellett gondja levén,
<span class="pagenum"><a name="Page_130" id=
"Page_130">-130-</a></span> hogy a familiára ez oldalról se
háramoljék semmiféle megaláztatás.</p>
<p>Hanem már a mi a belső gazdaságot, a háztartást, a borjú,
csirke, malacz és leánynevelést illeti: ebben persze Kazó Miklósné
asszonyom volt az egyedül való auktoritás. De nem csak ebben. A
cselédség fölött rendet tartani, a templomba járásra felügyelni, a
szegény eklézsiákat ékes templomi szerekkel ellátni, a szegényebb
sorsú közel lakó atyafiakat lábra állitani, a disznótorokat,
névnapokat és egyéb ünnepélyes lakomákat rendezni, a szomszédokkal
és atyafiakkal pörlekedni, prókátorokkal tanácskozni, a kerületi és
királyi táblabirákat meginformálni, a familia igaz jussát biztositó
pöcsétes leveleket takargatni, a családfára felügyelni s a familia
tekintélyét megőrizni, ha pedig néminémüképen csorbát szenvedett
volna, azt megorvosolni: mind ezen nagy rettenetes feladat
teljesitésében Kazóné asszonyom nagyobb ur volt, mint a király az ő
birodalmában. A mióta pedig Kazó Miklós uram egynéhány
szerencsétlen hajótörött embert a Dunából kimentvén, a nagy
erőfeszités és meghülés folytán ágyban fekvő beteg lett s rövid
testi gyötrődés után elhalálozott és nagy, ékes szomorú pompával
eltemettetett: azóta még inkább megsokasodtak Kazó Miklósné
asszonyom sulyos teendői.</p>
<p>Most már vesződnie kellett annyira-mennyire még a vármegye
ügyeivel is. Most már a külső gazdaság, a kocsma, malom, zsidó
árendás és csikónevelés gondja is az ő nyakába szakadt. Igaz, hogy
rendkivül kedvelte <span class="pagenum"><a name="Page_131" id=
"Page_131">-131-</a></span> a fakó lovat, neveltetett is magának
olyan négyes fogatot fakó lovakból, a milyen nem volt sem az előtt,
sem az óta három vármegyében. Más szinü lovat be nem engedett fogni
az ő függő hintó kocsijába.</p>
<p>Mindamellett két dolog miatt nagy lelki nyughatatlanság támadott
az ő szívében.</p>
<p>Az egyik volt az a nagy zálogos pör, melynek miatta a kastély
mögötti szőlőt és erdőt a vele járó három tábla földdel veszedelem
környékezte. Épenséggel kilenczven esztendő óta birták már ő és
elei azt a birtokot és épenséggel ötven esztendő óta foly már a
zálogváltó pör, de mindeddig teljességgel eredménytelenül. A
mikoron ő férjhez ment és ekképen a familia dolgainak vezetését
kezébe vehette: akkor már a pör csaknem elveszett. Az ő lankadatlan
erélyének sikerült ugyan annak folyamatán egyet forditani, de most
már megint fenyeget a baj, miután bizonyos dunaszentmihályi
atyafiak, bizonyára roszlelkü, éhenkórász, kapzsi emberek, nagyon
utána estek s ugy látszik, jobban is győzik, mint az eddigi pörös
felek.</p>
<p>A másik aggodalmat pedig okozta neki az ő egyetlen egy édes,
szép Kató lánya, a ki most már innen-onnan belépett a
tizennyolczadik esztendőbe.</p>
<p>Nem kell pedig azt gondolni, hogy Kató azért okozott talán
aggodalmat, mert nem lett volna elég formás, elég szemre való. Sőt
ellenkezőleg, a ki csak őt látta, a szemét mindenki rajta
felejtette. Az ő testi lelki szépségében, az ő termetének ékes
voltában nem talált hibát még az irigyje sem. Arcza olyan fehér
volt, mint <span class="pagenum"><a name="Page_132" id=
"Page_132">-132-</a></span> a most leesett hó és olyan piros, mint
a most kinyilott rózsa. Fekete szemeiben ugy égett a tüz, mint az
izzó szén parázsa és a mikor hajadon fővel templomba ment és szépen
befont fekete haját megláthatták, a mint az leért a viganó aljáig:
utána bámult volna a fele falunépség, ha rá mert volna tekinteni.
Nézése szelid, tartása egyenes, lépése módos, viselete takaros,
beszédje illedelmes, egy szóval mindenkinek, a ki csak vele
találkozott, közmegelégedésére való volt. Édes anyjához engedelmes,
az idősebbekhez tisztelettudó, a jobbágyokhoz, zsellérekhez és
egyéb szolgáló emberekhez jó szívet tanusító.</p>
<p>Ennélfogva könnyen el lehet gondolni azt is, hogy Kazóné
asszonyomnak az sem okozott aggodalmat, vajjon akad-e az ő egyetlen
egy leányának illendő kérője. Akad bizony. Sőt már akadt is és
pedig oly nagy sokaságban, hogy időbe telik, mig az ember azt
számba tudja venni. A Túry, Csepy, Káldy, Mocsy, Búzás, Rozsos,
Marczalházy, Rábatői familiákban nincs oly fiatal ember, a ki a
kazavölgyi kastély felé tisztességes szándékkal már el ne
látogatott volna, de bizony annak eddig még semmi láttatja nem
volt, mivelhogy az egyik ellen Kazóné asszonyomnak, a másik ellen
Kató leányzónak volt alapos kifogása. És pedig csodálatra méltó
módon mindig akképen, hogy a mi hibákat netalán Kató fedezett volna
is föl az ifju emberekben, azon hibáknak mindíg Kazóné asszonyom
volt bőséges megmagyarázója.</p>
<p>Kazóné asszonyom aggodalma tehát nem ebből származott,
<span class="pagenum"><a name="Page_133" id=
"Page_133">-133-</a></span> hanem hogy egész rövidséggel
megmondjuk, ő az ő édes egyetlen leányában semmiképen sem tudta még
eddig föltámasztani azt az életrevalóságot, mely ő benne magában
lakozott. A leány nem látszott kedvelni a perpatvart, a cselédeknek
nem parancsolgatott elegendő keménységgel és szemmel látható
idegenkedést érzett, valahányszor a prókátorok megjöttek és a
familia ügyeit s különösen a nagy zálogos pert
előterjesztették.</p>
<p>Nagy szomoruságot okozott ez Kazóné asszonyomnak. Mi lesz a
híres nevezetes Kazó familiából ilyen leánygyermekkel? Hogyan
fiúsitsa ő azt a leányt, a kiben még az asszonyi virtusok is
fogyatékosak, nemhogy a férfi erkölcsök feltalálhatók volnának?
Hiszen ezzel a leánynyal végkép elvész a familia, örökre be kell
pecsételni a családfát, bizonyosan el fog veszni a zálogos pör s a
kastély mögötti szőlőt és erdőt s a három tábla földet soha nem
látott, isten háta mögött lakozó idegenek fogják elharácsolni.</p>
<p>A mitől most már annyival inkább lehet tartani, mivel a
tekintetes tábla a Szent István napja után elmult második
csütörtökön olyan itéletet hozott, a mely ellen alig lehet most már
orvosságot találni. Most ugyan a szüreti törvényszünet miatt
hallgat a törvény, de mihelyest elmulik Szent Márton napja, pedig
most már az is itt lesz pár nap mulva, azonnal itt teremhetnek az
ellenfelek, hogy a zálogos birtokot fölmérjék és fölbecsüljék s
ekként Kazóné asszonyom igaz jussaiban turkáljanak. <span class=
"pagenum"><a name="Page_134" id="Page_134">-134-</a></span></p>
<p>Sőt már a levélhordó czigány a tegnapi napon levelet is hozott
bizonyos Bánthó István dunaszentmihályi lakostól, valahonnan Tolna-
vagy Baranya-vármegyéből, melyben Kazóné asszonyom csak
hugomasszonynak tituláltatik s egyuttal neki nagy tisztességgel
tudtára adatik, hogy mihelyt Bánthó István az ő szüreti dolgait s
egyéb őszi munkáját elvégezi, azonnal atyafilátogatóba elnéz
Kazavölgyére, a mivel egyébiránt eddig is tartozott volna nagyon
régen, de most erről bocsánatot kér és ebbéli tartozását le fogja
róni, a mely alkalommal egyéb familia-dolgokról is, különösen pedig
a zálogos pörről némi mondani valói lesznek, addig is ajánlván az ő
huga asszonyát istennek oltalmába s kérvén az ő atyafiságos
szeretetének ő rá való kiterjesztését is.</p>
<p>– Söprüt neked, bestefia! – mormogott Kazóné asszonyom, mikor a
levelet végig olvasta. – Majd elvárlak én a zálogos pörre, csak ide
jőjj!</p>
<p>Fölkelt ülőhelyéből, kinyitotta az ebédlő ajtaját s kikiáltott
éles, csengő hangon:</p>
<p>– Kató, Kató! Jere ide lányom!</p>
<p>Kató épen a pitvarban etette a galambokat, még egy marokra való
ocsut vetett nekik s azzal a kosarat letette és futott be.</p>
<p>– Vendégeket látunk a napokban édes lányom, de nem akarok velük
egy födél alatt lenni, miután sohasem láttam őket s ezek azok a
szépséges emberek, a kik a zálogos birtokból ki akarnak tudni
bennünket; – eredj lányom, hozzátok rendbe a csereházat, ott legyen
a tanyájuk. <span class="pagenum"><a name="Page_135" id=
"Page_135">-135-</a></span></p>
<p>Az a csereház pedig volt a kastély előtt ötven vagy hatvan
lépésnyire. Valamikor osztályban a Halytó-ágnak jutott, a kivel
azonban a Kazó-ág pörbe keveredvén, az a ház sok lélekgyötrő
alkalmatlanságnak volt okozója a rossz szomszédság birtokában. Mit
lehetett egyebet tenni, el kellett biz azt cserélni három annyit
érő külső járt birtokért, meg két darab négy éves csikóért, hogy a
rossz szomszédoktól meg lehessen szabadulni. Ettől kezdve ez a ház
csak csereháznak neveztetett. Ez a ház volt boldogult Kazó uram
hivataloskodó háza; itt tartott törvényt a szolgabiró és esküdt ur,
mikor Kazavölgyét utba ejté; itt volt a mosó-konyha, sütő-konyha és
a mángorló s itt lakott egyszer-másszor egy-egy kegyelembe vett
birtoktalan öreg atyafi ember is. Most épenséggel üresen állott
mind a négy szobája.</p>
<p>Ezt a házat kellett Kató leányzónak rendbe hozni,
kiszellőztetni, befüttetni Bánthó Istvánék részére, hogyha netalán
megjönnének.</p>
<p>Azonban elmult Szentmárton napja, elmult az első ádvent is, és a
csereháznak még mindig nem ért ide várt vagy váratlan vendégje.
Kazóné asszonyom már kezdte hinni, hogy ő a dunaszentmihályi
atyafiakkal való megismerkedést e folyó esztendőben nem lesz
kénytelen elszivelni.</p>
<p>De ő kelme megcsalódott.</p>
<p>Mert igaz ugyan, hogy Bánthó István uram már Mindszentek napján
elindult Dunaszentmihályról és még most sem ért Kazavölgyére, noha
már ötödik <span class="pagenum"><a name="Page_136" id=
"Page_136">-136-</a></span> hete van utban, de ezen nagy
késedelemnek bizony nem ő volt az oka. Mert tudni való, hogy mig az
ember Dunaszentmihályról Kazavölgyére eljuthatna, addig keresztül
kell menni Ágotán, Bölcskén, Csegén, Balháson, Némedin,
Vöröstornyán, Szentgyörgyön, Hántán, Bántán, Tinójáráson és
Leányvásárján, a mely utba eső nemesi közbirtokosságok kebelében
mindenütt lakoznak jó atyafiak, a kiknek vendégszerető házát
elkerülni nem volna illendő és sehogy sem volna megegyeztethető az
atyafiságos szeretettel. És minek utána az idő már késő őszre jár,
sőt a hó a Bakonyban le is esett, ennél fogva nemcsak minden
utbaeső disznótor miatt kellett elvesztegetni egy-egy napot, hanem
azon felül még számot kellett vetni ama körülménynyel is, hogy az
utasokat Bölcskén nyomta az Imre-nap, Némedin a Márton-nap,
Szentgyörgyön az Erzsébet-nap, Bántán a Katalin-nap s Leányvásárján
András napja, találkozván véletlenül e néven nevezett jó atyafi
mind amaz emlitett kompossesoratusokban. Magától értetődik, hogy
Bánthó István uram soha ember szeme elé nem iparkodott volna jutni,
ha ő csak egyetlenegy atyafi házát is elkerülné s ez által magára
és a Feri gyerekre holtig tartó neheztelést venne.</p>
<p>Magával vitte ugyanis Ferit is, a nagy kamasz kölyket, a ki csak
a nyáron jött haza a debreczeni kollégiumból azzal az
elhatározással, hogy ő többé semmiféle könyvet a kezébe nem fog
venni, miután a tudományokhoz neki sem kedve, sem talentuma. Pedig
a fiu nem volt épen nyavalyás elméjü, hanem benne lévén
<span class="pagenum"><a name="Page_137" id=
"Page_137">-137-</a></span> a maradhatatlan gonosz vér, inkább
vadászni és lovagolni és huzalkodni szeretett, mintsem nagy
tekintélyben elhalálozott néhai öreg apjának, tisztelendő tudós
Bánthó Kelemennek istenes példáján indulva s apjának és rokonainak
jó tanácsát követve, magát az egyházi vagy prókátori pályára
elszánta volna. Sőt inkább le nem győzhető makacssággal csak mindig
a mellett versenygett, hogy ő gazda fog maradni, noha jól tudhatá a
rakonczátlan, hogy apjának alig van hét vagy nyolcz száz holdnyi
járt birtoka s annak is nagy részét a Duna járja, egy része pedig
csak füzes és rekettyés, a hova csürhét hajtani se igen lehet, mert
a töméntelen sok nádi farkas csuffá teszi a nyájat. S aztán ha még
csak maga lett volna mint egyetlen fiu, de otthon még három gyerek
gubbaszkodott és egy szöszke leány. Mi lesz ezekből, ha mind
valamennyi csak a készre tátja a száját? Mehetnek majd Gerjenbe és
Szalmavárra bocskoros nemesnek.</p>
<p>Most is azért hozta magával Bánthó István uram a fiut, hogy
egyrészt otthon az ő távollétében valami istentelenséget el ne
kövessen, másrészt pedig, hogy a tuladunai atyafiakkal is
ismerkedjék Hátha talán hozzá való lány is akadna valahol, a mi
annyival inkább kivánatos lenne, miután a fiu csodálatra méltó
testi erővel birván és azon kivül pajkos természetü levén, ha csak
a szent házas élet meg nem szeliditi, még olyan dolgokra is
vetemedhetik, melyek miatt szégyent is vallhat a nemes familia.</p>
<p>Ilyenformán történt tehát, hogy ámbátor Dunaszentmihály,
<span class="pagenum"><a name="Page_138" id=
"Page_138">-138-</a></span> a mely feküdt Tolnavármegyében, alig
négy napi járóföldre volt Kazavölgyétől, a mely feküdt
Komáromvármegyében: mindamellett Bánthó István uram az ő Feri
fiával nem négy nap alatt, hanem épenséggel harmincznégy nap alatt
ért el Kazavölgyére.</p>
<p>Kazavölgyén épen Miklós-estét ünnepelt Kazóné asszonyom. Mert
ámbár néhai Kazó Miklós uram régen elköltözött már ez
árnyékvilágból és attól kezdve az ő nevenapját megülni nem
szükséges, sőt zajos jó kedvvel megünnepelni meg sem engedhető:
mindamellett Kazóné asszonyom, mint kegyeletes szivű hűséges
hitvestárs, Miklós-estén mindig szivesen látja az idősebb
atyafiakat és jóbarátokat, hogy tisztességes beszélgetés közben
folytonos emlékezés történjék a megboldogultnak fényes
tulajdonságaira. Ismervén pedig az idősebb atyafiak és jóbarátok
Kazóné asszonyomnak ezen jó szokását, semmiképen el nem mulasztanák
az összegyülekezést s a megboldogult viselt dolgainak dicséretes
fölemlegetését.</p>
<p>Most is ime ott ülnek már a nagy ebédlőben vagy negyvenen,
közeli és távoli rokonok, egykori hivataltársak s a vármegyének
oszlopos férfiai. Fiatal ember alig van köztük egy vagy kettő,
miután Kazóné asszonyom ilyen alkalommal meg nem szenvedheti az
éretlen fiatalság vihogását. Kató is ott ül édes anyja mellett az
asztal elején s komoly arczczal hallgatja mind azokat, kik az ő
édes apjáról oly nagy tisztelettel emlékeznek, a kit ő még mint
kicsi gyermek ismerhetett csak. Az idő már közelget éjfél felé.
<span class="pagenum"><a name="Page_139" id=
"Page_139">-139-</a></span></p>
<p>Künn csunya, zivataros idő berzenkedik. Fuj a szél, mint az
itélet és veri a havat az ablakhoz. A szélvitorlák csikorgása
behallatszik a szobába s a kandalló néha időnként úgy zúg, úgy
morog, mint valami haragos vadállat. Istenkisértés lenne most utra
indulni akárkinek. Még az eb is elhuzódik ilyenkor födél alá, kazal
aljába vagy kerités mellé.</p>
<p>A viczispán uram, tekintetes Balogh János uram, ott ül Kazóné
asszonyom jobbja mellett és simogatja deresedő hosszu szakálát és
kezdi a szót ekképen:</p>
<p>– Épen tizennyolcz esztendeje, mikor az én boldogult Miklós
urambátyámmal ugy déltájban elindultunk, hogy estére Tatába érjünk
és aztán a havas, zimankós idő miatt utat vesztve egy
czigányputriban töltöttünk egy napot és két éjszakát. Ezt el kell
mondanom a kedves hugomasszonynak és az uraknak, barátaim
uraiméknak.</p>
<p>Tudta ugyan már ezt a históriát Kazóné asszonyom, tudták ezt a
jelenvalók, tudta az egész vármegye, sőt tudta már Kató leányzó is,
mindamellett a viczispán uram iránt viseltető szükséges
tiszteletnél fogva elhallgatott az egész társaság, hogy
meghallgassa, miképen töltött a boldogult házi gazda egy napot és
két éjszakát a putriban.</p>
<p>Mielőtt azonban viczispán uram elkezdte volna a szót: a nagy
csendességben éktelen ebvonitásnak utálatos hangja hallatszott a
falu felől. A csunya zsivaj mind inkább-inkább közel jött a
kastélyhoz s jobban-jobban volt hallható, akárhogy dörömbölt a
zivatar. <span class="pagenum"><a name="Page_140" id=
"Page_140">-140-</a></span></p>
<p>– Ugyan mi történhetik a faluban? – kérdé félig magában, félig a
vendég uraktól Kazóné asszonyom.</p>
<p>Nem felelt a kérdésre senki, hanem azt mindenki jól hallotta, a
mint Kazóné asszonyomnak mind a kilencz nagy komondor kutyája
veszett orditással, mint az oroszlán, rohant ki a kapun keresztül a
kastély elé. Különösen a Burkus kutya, mely akkora volt mint egy
borju, csodálatos mérges üvöltéssel látszott az utczára kiiramlani.
Jaj a gyámoltalannak, a kit ez a sok mérges eb az utczán talál.</p>
<p>Föl is ugrott Kazóné asszonyom s menten utasitá Jánost, az
udvargazdát, hogy egy lámpával menjen a kutyák után. Sietett is
János, nagy hirtelenséggel öltvén magára a subát s vevén kezébe a
hosszunyelű fokost.</p>
<p>A zaj és sivalkodás mind nagyobb lett, holmi erős férfihangok is
hallatszottak immár, sőt nyiltan kivehető volt a csengő hang is,
mintha csak kocsin jöttek volna uj vendégek.</p>
<p>Egyszerre a nagy sivalkodás közben fájdalmas vonitással
nyargaltak vissza a komondorok, egyenesen be a konyhába és
előszobába, elbujván ott nagy szűköléssel, azonban a bátor Burkus
nem volt köztük, az ott künn vonitott a hóban.</p>
<p>János is jött vissza s nagy elképedve megállt az ajtóban.</p>
<p>– Tekintetes nagyasszonyom, valami veszedelmes utasok tartanak a
kastély felé kocsin és lóháton; nem jó emberek lehetnek, mert a mi
kutyáinkat soha ilyen <span class="pagenum"><a name="Page_141" id=
"Page_141">-141-</a></span> mérgesnek én nem láttam teljes
életemben; az egész falu fel van már zendülve; egy lovas legény a
szegény Burkust fülénél fogva felkapta a ló hátára s onnan
felhajitotta a kastély tetejére; ej-hajh, ilyen legényt sohase
láttam; szegény Burkusnak kitörött keze-lába. Megyek az emberekért
vasvillára.</p>
<p>– Mégysz ám a pokol fenekére, – mondá Kazóné asszonyom s nagy
bátorsággal kiállt a pitvarajtóba. A fölriadt vendégek oda
seregeltek háta mögé.</p>
<p>E pillanatban oda ugratott eléje egy lovas legény a sötétből.
Lova horkolt, toporzékolt, maga pedig zuzmarás fővel, félrevetett
dolmányban és mosolygó arczczal ugy ült a lovon, mint a hogy a
szálfa van a földbe nőve.</p>
<p>– Ki vagy legény, mit keressz itt ilyen későn? – kérdé Kazóné
asszonyom.</p>
<p>A legény nem szólt, odább ugratott s helyébe nagy csörgéssel és
csörtetéssel egy három-lovas kocsi gázolódott.</p>
<p>A kocsi tele volt hóval és bundával, a bunda szintén tele volt
hóval és Bánthó István urammal. Az a lovas legény senki nem volt
más, mint az a kamasz Feri kölyök, a ki két farkast ütött le a
bársonyosi nyilas mellett s mind a kettőt a kápára akasztá, e miatt
volt a nagy zenebona a falubeli kutyák között.</p>
<p>Bánthó István uram kikeveredvén a hóból, bundából és kocsiból,
nagy tisztességtudással oda állott Kazóné asszonyom elé s megfogván
azt és átkarolván és neki kezet csókolván, szólt ekképen:
<span class="pagenum"><a name="Page_142" id=
"Page_142">-142-</a></span></p>
<p>– Szerencsés jó estét kivánok a kedves hugomasszonynak, az isten
tartsa meg erőben, egészségben Kató hugommal és minden háza népével
egyetemben, bocsánatot kérek az alkalmatlanságért, de a rossz utak
és a csúf idő miatt nagyon elesteledtünk; majdnem
szerencsétlenségünk is akadt az utban s aztán az a rossz Feri
gyerek se fogadott szót, azt a két férget magával hozta, noha
mondtam neki, hogy az nagy illetlenség lészen ilyen uri háznál;
régen akartam már atyafiságos tiszteletem tenni, de most már itt
volnék, a ki volnék Dunaszentmihályról Bánthó István, istenben
boldogult Kazó Miklós uramnak ötöd izben való és kedves hugom
asszonynak hatod izben való unokatestvérje, ez itt mellettem pedig
az én rossz Feri fiam, csókolom a kezét kedves hugomasszony!</p>
<p>– Hozta isten urambátyám, – szólt mosolyogva Kazóné asszonyom, a
mint kikeveredhetett csókból és ölelésből, – nagyon szívesen látom
Feri öcsémmel egyetemben, örültem levelének, vártam jövetelét,
köszönöm atyafiságos jó indulatát, tessék beljebb kerülni uri
vendégeim közé. János, legyen gondod kocsira, lóra, a dögöket dobd
a félszer tetejére, a kutyákat csititsd el hamarosan, isten hozta
urambátyám, tessék beljebb kerülni szegény özvegy hajlékomba!</p>
<p>Ekképen történt meg az első találkozás. Az urak, vendég urak
ujra bementek a nagy ebédlőbe és ujra elkezdték a barátságos
beszélgetést, csakhogy most már nem Balogh János viczispán uram,
hanem Bánthó István uram vitte a szót, a kinek el kellett mondani a
jártában-keltében <span class="pagenum"><a name="Page_143" id=
"Page_143">-143-</a></span> talált atyafiság összes dolgait,
valamint a farkasokkal való összetalálkozás históriáját is.</p>
<p>– Erről nem sokat tudok tisztelt urak és atyafiak, mert mikor a
bársonyosi szőlőhegyből kibukkantunk, akkor a lovak rögtön
meghorkantak s erre a Feri a saraglyához kötött hátas lovát előre
rántván, egy fokossal hátára vetette magát s előre rutagatott;
alkonyodni is kezdett, a szél is vágta szemem közé a havat,
hallottam ugyan a farkasüvöltést a nyilas mellett, de látni nem
láthattam semmit, csak mikor már a gyerek hozta a két csikaszt.</p>
<p>Nosza neki estek most a gyereknek, hogy beszélje el a
viaskodást, de a gyerekből harapófogóval se lehetett a szót
kivenni.</p>
<p>»Nem nagy dolog volt az« – csak ennyit mondott, belátván azt,
hogy oly fiatal gyerkőcznek ily nagy uri társaságban nem illik
beszélni s hogy az a Kató leány, a ki ott hallgatózik az asztal
mellett, még dicsekedésnek is találná venni.</p>
<p>Meglehet ugyan, hogy a Kató leányzó minden belső méltatlankodás
nélkül elhallgatta volna az ifju embernek beszédét, de Kazóné
asszonyomnak bizonyosan fölélesztette volna az ő lelki
nyughatatlanságát, ha a Feri kölyök ilyen alkalmatossággal meg nem
tartóztatta volna magát a hivalkodástól; és miután már a sok
unszolásnak vége-hossza nem akart lenni s a kakukkos óra is az
éjfél utáni két órát elkakukkolta, ennél fogva felállott az asztal
mellett s uri vendégeihez ekként szólott: <span class=
"pagenum"><a name="Page_144" id="Page_144">-144-</a></span></p>
<p>– Megbocsát a tekintetes viczispán uram, valamint tisztes uri
vendégeim és atyámfiai is, ha én most már nyugodalomra megyek; –
nem vagyok már tegnapi asszony s miután szegény özvegy létemre
minden gondot és aggságot magamnak kell viselnem s korán reggel
talpon lennem: ennél fogva engedelmet kérek; – tisztes uri
vendégeim és atyámfiai mulatozzanak tovább, épenséggel mintha
otthon volnának s a miképen becses uri kedvük tartja; ha pedig és a
mikor éjjeli nyugodalomra akarnának menni, Kató lányom majd
eligazit mindent. Csöndes jó éjszakát kivánok mind
közönségesen.</p>
<p>Nosza felugráltak e szavakra mind az öregek és fiatalok, hogy
mindnyájan, kit-kit a mint kora, rangja és atyafiságos állása
megilletne, Kazóné asszonyomat nagy tisztességgel megöleljék vagy
néki köteles alázatossággal kezet csókoljanak. Nem is mulasztotta
el ebbéli kötelességét senki sem s jó időbe telt, mig Kazóné
asszonyom a maga ágyas házába bevonulhatott, hogy sötét szinü
rokolyáját letenné, lelkét és a Kató leányt istennek oltalmába
ajánlaná s ekként a napi fáradalmak után nagy lelki nyugalommal
elaludnék.</p>
<p>Az urak, vendégurak és atyafiak sem virasztottak tovább. Dalolni
és holmi egyéb vidám mulatságot tartani nem szándékozván, a csöndes
beszélgetésre pedig az idő már elhaladván, Balogh János viczispán
uram ekként szólott Katóhoz:</p>
<p>– Édes lányom, már most nekünk is csak mutasd meg az éjjeli
szállást, valamennyien utról jöttünk <span class="pagenum"><a name=
"Page_145" id="Page_145">-145-</a></span> s utra készülünk, nézd, a
dunamelléki atyádfiai is már csak bóbiskolnak.</p>
<p>Kató leányzó fölemelé pillantását s ragyogó szemeivel az ujonnan
jött atyafiakra tekintett. Bánthó Mihály uramon igaz, hogy
meglátszott az uti fáradság, de a Feri kölyök bizony csak akkor
kapta félre a fejét, mikor a leány most először szeme közé akart
pillantani. A két farkastól nem ijedt meg, de a leány két szemét
nem birta megállni. Szemmel látható volt rajta, hogy nemcsak
megrettent, hanem a füle hegyéig el is pirult. Hiába, nem tudta
eltitkolni, hogy fehér személylyel nincsen még bánásmódja.</p>
<p>Kató beszólitott egypár leánycselédet s míg az urak, atyafiak
egymástól az éjszakára elkövetkeztek: a gyertyákat és lámpákat
elkészité.</p>
<p>– Bocsánatot kérek édes bácsi, – szólt a leány viczispán
uramhoz, – kis házunkban mindenkinek vetett ágygyal nem
szolgálhatunk, hanem a mint édes anyámasszony megrendelte és a mint
tőlünk telik, mindenkinek elégséget teszünk.</p>
<p>– Fütött szoba, tiszta szalma, egy korsó víz: ez kell nekünk
édes hugom éjszakára, semmi más – szólt Bánthó István uram.</p>
<p>Ugy is lett. Valami huszan a kastélyban kaptak vetett ágyat, a
többit pedig Kató leányzó átvezette a csereházba, térdig gázolván a
hóban s keresztül törtetvén a hóviharon és sötétségen. Bánthó
István uram és a Feri kölyök ott is külön szobát kaptak, a mely már
egy hónap óta számukra készen állott, a többi <span class=
"pagenum"><a name="Page_146" id="Page_146">-146-</a></span> vendég
és atyafi pedig három szobában tiszta szalmára heveredett le, mely
oda be volt hordva nagy bőséggel s hófehér ruhaneművel be volt
takarva, hogy a háznak becsülete csorbát ne szenvedjen.</p>
<p>A következő három napon meg nem fogyatkozott a vendégeknek
száma. A hóförgeteg eltorlaszolta az utakat és utczákat annyira,
hogy istenkisértés nélkül lehetetlen volt útra kelni. És a mi még
ennél is több, se a hóesés, se a szél nem akart elállani, Kazóné
asszonyom világ minden kincséért utra nem eresztett volna még egy
vándorló legényt se, nemhogy az ő kedves vendégeit és atyafiait
bocsátotta volna el, holott éjszakánként a lélek is megfagyott
benne, mikor a faluvégéről s kertek alól jól hallhatá a farkasok
üvöltését s elgondolá, hogy egykor ilyen időben az ő szegény,
istenben boldogult férje urának is czigányputriban kellett
tanyáznia. Ha pedig az a putri utba nem esett volna, milyen nagy
szerencsétlenség támadhatott volna ebből mind a vármegyére, mind a
familiára. Valahányszor e három nap alatt erre gondolt: mindig
eszébe jutott a két jusskereső Bánthó atyafi is, a kiket ugyan még
a legkisebb aggodalommal bocsátott volna el, ha a tisztesség
megengedné, noha őket félteni se igen lehetett, mert hiszen ott
volt az a nagy kamasz kölyök. – Olyan erős mint a bika. – Lám a
bársonyosi nyilasnál is agyon ütött két farkast. – A mit ugyan jól
cselekedett, miután ő, habár azok gonosz szándékkal jöttek is ő
hozzá, csúfos véget nekik nem kiván, de mindamellett merészkedjenek
csak előhozakodni idejövetelük <span class="pagenum"><a name=
"Page_147" id="Page_147">-147-</a></span> czélja felől, majd
megmutatja ő nekik, merre vezet ki az út Kazavölgyéről s majd
tudtokra adja ő érthető módon, ki az az özvegy Kazó Miklósné,
született kazavölgyi Kazó Juditha asszony nemes
Komáromvármegyében.</p>
<p>A negyedik napnak reggelén elállott a szél s elnyugodott a
hóförgeteg. Marasztotta ugyan Kazóné asszonyom az ő uri vendégeit
és atyafiait s eléggé bizonykodott a nagy hófuvatok
meglábolhatatlansága felől, sőt a kiküldött kisbéres ott az urak
füle hallatára mondá, hogy a pásztorháznál a hármas nyárfa mellett
legalább is öt-hat öl magasan fekszik a hó, mindamellett hiába volt
minden szíves szó és atyafiságos marasztalás.</p>
<p>Nem volt mást mit tenni, mint a jobbágyokat, zselléreket
hóhányásra kirendelni, az utat a jáki határig járhatóvá tenni,
minden távozó kocsit egy-két lapáttal ellátni s aztán a
maradhatatlan vendégektől nagy sok hálálkodással elkövetkezni.</p>
<p>A negyedik napon már a nagy ebédlő melletti szobában a kerek
asztalnál csak négyen ültek le ebédelni, ugymint Kazóné asszonyom
Kató leányával s Bánthó István uram Feri fiával. Sehogy se lehetett
ugy ejteni a sort, hogy a Feri gyerek vagy szemközt ne essék, vagy
mellé ne kerüljön a Kató leánynak. A mi egyébiránt Kazóné
asszonyomban a legkisebb felindulásnak sem lett okozója, miután
olyan hallatlan vakmerőség eszébe sem juthatott, hogy az a kamasz
kölyök szemet vessen az ő egyetlen leányára. <span class=
"pagenum"><a name="Page_148" id="Page_148">-148-</a></span></p>
<p>Az ebédnek bevégeztével épen a legjobb beszélgetés közben Kazóné
asszonyom nagy komolyan felállott az asztal mellett és ezt mondá a
fiataloknak:</p>
<p>– Gyerekek, mulassatok a hogy tudtok, kellő jámborsággal, nekem
egy kis atyafiságos beszédem lesz urambátyámmal.</p>
<p>Ezzel megindult a belső szobák felé.</p>
<p>– Kivánságára kedves hugomasszony, – szólt Bánthó István uram s
ő is megindult utána.</p>
<p>Beérkezvén pedig az ezüst-szekrényes nagy szobába, Kazóné
asszonyom a közepére ült ama vörös bársony diványnak, mely állott
négy aranyos oroszlánlábon s melynek görbülése hasonlatos volt a
dunai csónak görbüléséhez, az orrán egy aranyos oroszlánfej tartván
fogai közt arany karikát, farkán pedig lógván rajta piros rojtos,
arany bojtos czafrangok, mintegy az oroszlánnak farkát
jelképezvén.</p>
<p>– Hozzon ide urambátyám egy karosszéket s foglaljon abban helyet
itt velem szemközt, – mondá Bánthó István uramnak.</p>
<p>Miután Bánthó István uram ezt megcselekedte s azonközben Kazóné
asszonyom a zsámolyt lába alatt rendes helyére igazitotta volna,
két kezét hóna alatt összekulcsolva tisztes komolysággal így szólt
az asszony:</p>
<p>– Urambátyám azt mondá, midőn ide érkezvén szegény hajlékomban
először láthattam, hogy mi hatod izben való unokatestvérek volnánk.
Ámbátor én atyafiszerető jó rokon vagyok minden atyámfiához, legyen
az boldog vagy boldogtalan, fi- vagy leányágbeli, <span class=
"pagenum"><a name="Page_149" id="Page_149">-149-</a></span>
osztályos vagy sógorságból eredett, közeli vagy távoli, egyenes
vagy oldalágos, szerző vagy tékozló, várakozó vagy várományos,
rangbeli vagy szántóvető és ámbátor különösen nagy szerencsémnek
tartanám, ha a köztünk netalántán fennálló atyafiság tagadhatatlan
valósága iránt megbizonyosodhatnám: mindamellett engedelmet kérek
urambátyámtól, hogy noha itt a magam házánál nem illenék, mégis meg
kell mondanom, hogy a kazavölgyi családfára a dunaszentmihályi
Bánthó-atyafiság nincs följegyezve. Van ugyan egy Bánthó
följegyezve ezelőtt mintegy száznegyven esztendővel, de az szecsődi
Bánthónak neveztetett és mag nélkül halt el, ő tőle tehát a
dunaszentmihályi Bánthók nem eredhetnek.</p>
<p>Bánthó István kétfelé simitá deresedő bajuszát s ekképen felelt
a szóra:</p>
<p>– Noha kedves hugomasszony, semmi sincs tőlem távolabb, mint
hogy kedves hugomasszonynak itt saját uri hajlékában kedvtelenséget
okozzak és noha egy ilyen atyafiszerető nagylelkü uri asszonyságról
egyáltalán fel nem tehető, hogy holmi csekély jussbeli viszálykodás
miatt a vértagadásra még csak gondolna is, a mi egyébiránt a mi
igazaink és erősségeink mellett nemcsak czéltalan lenne, hanem
egyuttal veszedelmet is okozna: mindamellett már csak a rám háramló
nagy tisztesség okáért is azt kell mondanom, hogy mi valósággal
atyafiak vagyunk, habár a kazavölgyi családfában némi tökéletlenség
előfordulna is.</p>
<p>– Abban tökéletlenség nincs, – mondá Kazóné asszonyom egész
elhatározással. <span class="pagenum"><a name="Page_150" id=
"Page_150">-150-</a></span></p>
<p>Bánthó István uram megint kétfelé simitá deresedő bajuszát s igy
szólt:</p>
<p>– Nem akarok e miatt osztozni kedves hugomasszony, hanem az
mégis igaz, hogy kedves hugomasszony fiágon való dédősapjának apja
Kazó Sámulnek neveztetett, a kinek egyik hajadon leányát,
névszerint pedig Borbálát, Bánthó Sámuel vette el törvényes
hitestársul, a ki szecsődinek iratott, mivelhogy Szecsődön volt
prédikátor és esperes.</p>
<p>– Ugy, tehát konvenczionális ember volt.</p>
<p>– Igen is, szolgálatjára kedves hugomasszony, híres nevezetes
férfiu volt, a jézsuitáknak nagy virtussal ellentállt s gályán
veszté életét.</p>
<p>– A kazavölgyi családfán konvenczionális emberek maradékai nem
szoktak följegyeztetni.</p>
<p>Bánthó István uram megsodorintá bajuszának egyik szárnyát s így
folytatta a szót:</p>
<p>– Ezen Bánthó Sámuel fia volt ifjabb Sámuel az én dédapám; ennek
fia volt Mihály, az én ősapám: ennek fia volt ismét Sámuel, az én
nagyapám; ennek fia volt Kelemen, az én édes apám, a ki most 78
esztendős s általam szivesen tisztelteti kedves hugomasszonyt.</p>
<p>– Köszönöm igen szépen.</p>
<p>– Kazó Borbála, az én ükös anyám, egy kazavölgyi pusztát kapott
osztályrészül itt Túladunán, de miután férje gályákra hurczoltatott
s a jézsuiták a javakat konfiskálgatták: sem ő, sem Sámuel fia nem
ült meg ezen pusztán, nehogy a jézsuiták szagot kapjanak s nyomra
bukkanjanak. Bánthó Mihály ősapám nagyon <span class=
"pagenum"><a name="Page_151" id="Page_151">-151-</a></span>
belekeveredett a kurucz világba s nehogy a birtokot elharácsolják
tőle: zálogba adta azt nagybátyjának Kazó Péternek, a kedves
hugomasszony dédapjának. Ez a zálogos birtok az, a mely miatt
köztünk az a kis villongás támadott. Nem ugyan mi köztünk, a kik
most együtt vagyunk, hanem eleink között, mert azt elhiheti kedves
hugomasszony, hogyha e pör örökséget nem képezne s ha maradékaim
megrövidétését lelkemre vehetném, én már régen tűzbe dobtam volna e
pörnek aktabaktáit, – olyan igaz, minthogy most itt vagyok.</p>
<p>– Nem kételkedem rajta; az atyafiságot is érteném, noha annak
majd bővebben utána fogok nézni magam is; – hanem hát a pörre nézve
mi szándékban van urambátyám? Ezt akarom tudni!</p>
<p>– Azt is megmondom, ha rosz néven nem veszi kedves hugomasszony.
Tetszik tudni nagy bölcsen, hogy a végső itélet már meghozatott s
hogy most már csak a végrehajtás vagyon hátra.</p>
<p>– Tudom, hanem azt is tudom, hogy én apellálok, repugnálok,
opponálok, reppellálok s hogy a fölmérésnél, kihasitásnál,
becslésnél, executiónál, liquidatiónál, authenticatiónál,
statutiónál külön-külön minden remediumot acceptálok, mert én még
ötven esztendő mulva is a birtokban akarok ülni.</p>
<p>– Engedje meg a fölséges uristen kedves hugomasszony, hanem
ahhoz nekem is lesz egy kis szóllóm s ha csak valami nagy testi
vagy lelki baj meg nem látogat, mihelyt kitavaszodik, ide fogunk
jönni a királyi és megyei emberekkel. <span class=
"pagenum"><a name="Page_152" id="Page_152">-152-</a></span></p>
<p>– A kiket azonban saját uri személyemben fogok innen kiverni
söprőnyéllel, mint a csürhét.</p>
<p>Bánthó István uram megsodorintá bajuszának azt a másik szárnyát,
melyet az előbbi alkalommal meg nem sodorintott. És folytatá a
beszédet:</p>
<p>– Hogy azonban atyafiságos szeretetünket mind az otthon valók
részéről is kedves hugomasszony iránt megbizonyíthassuk, mi minden
perbéli előmenetelünk daczára is barátságos egyezséget ajánlunk
olyan formában, hogy ha kedves hugomasszony a zálogos birtok egyik
felét a fele zálogsommáért kiadni hajlandónak mutatkoznék: mi akkor
a másik felének örök, nyugodalmas birásában minden törvényes
záradéknak magunkra s fi- és leányágbeli maradékainkra vállalásával
kedves hugomasszonyt s istennek tetszése szerint származott és
származandó maradékait mind végiglen meghagyni szintén hajlandók
volnánk.</p>
<p>– Nem alkuszom, nem egyezek, nem amikázok, nem cserebelélek. Ha
van jussuk: vigyék el, de felestársa senkinek nem leszek s ki nem
adok egy talpalatnyit.</p>
<p>– Értsük meg a szót kedves húgomasszony. Hogy atyafiságos
bizodalmamról eleven tanuságot tegyek, azt is megmondom, min
fundálódik a mi barátságos ajánlatunk. Tetszik tudni, hogy a régi
osztályos levelekben s egyéb fundamentomos irományokban két
kazavölgyi birtokról tétetik emlités, ugy mint az egyik, a mely
tartozik Kazavölgyéhez és az e néven nevezett kompossesoratushoz, a
másik pedig, a mely kazavölgyi pusztának neveztetett és a nemes uri
familiának külön <span class="pagenum"><a name="Page_153" id=
"Page_153">-153-</a></span> kuriális birodalmát képezte. Minek
utána az idők folyamában e két határ összeolvadt s különböző
osztályok által eredeti formájából ki lett vetkőztetve, most már
nekünk nyertes fölpereseknek napnál világosabban ki kell mutatnunk,
a határnak melyik részén feküdött légyen azon pusztai birtok, mely
Kazó Borbálának öröksége s ekképen a mi igaz jussunk. Ugyde ama
közös elődünk Kazó Sámuel, mint tetszik tudni, a cseszneki várba
vitte be, mint e várnak kapitánya, a familia archivumát, a honnan
az a veszprémi káptalanba szállittatott; mikoron pedig jött volna a
török és Veszprémet fenyegetné, onnan a szepesi káptalanba
hurczoltatott. Ez archivumban volt pedig az a levél, melyben a
kazavölgyi és puszta kazavölgyi határok meg vannak irva és miután
boldogult Kazó Miklós urambátyámnak öreg apja Mária Terézia
királyunk különös engedelmével néminemü irományokat a szepesi
káptalanból kikapott: ennél fogva ama határozó levél vagy ott
maradt és ott van mostanáig is, vagy pedig itt fekszik Kazavölgyén
kedves hugomasszony birtokában.</p>
<p>Kazóné asszonyom két éles szeme mintha el kezdett volna titkon
mosolyogni. Jól tudta ő, hogy az a levél ő nála van, de csak most
tudta meg, hogy mennyit ér az a familiának. Kihagyta beszélni
Bánthó István uramat, a ki folytatá:</p>
<p>– Nehogy pedig azt gondolja kedves hugomasszony, hogy most már
mi az utolsó lépésnél hanyatt esünk, tehát csak azt is megmondom,
hogy mi már a Halytó-atyafiakat, kik Kazavölgyéből kitudattak, örök
tanuképen <span class="pagenum"><a name="Page_154" id=
"Page_154">-154-</a></span> hitelesen vallásra birtuk s az ő
vallásaik szerint a nekünk esendő rész itt a kastély mögötti
erdőben és három táblában feküszik, de mivelhogy sem ez atyafiak
üldöztetését, sem kedves hugomasszony zaklatását szívünkre venni
nem akarjuk: ennél fogva történt a mi barátságos ajánlatunk, a mire
nézve egyébiránt ne legyen köztünk neheztelés.</p>
<p>Kazóné asszonyom két szemén meglátszott a haragnak indulata, két
lábát levette a zsámolyról, a zsámolyt félrerugta s aztán felállván
egyenesen, csipőre tette két kezét s igy szólt:</p>
<p>– A levél itt van, azt föl nem mutatom; a birtok itt van, azt ki
nem adom; a ki lábát ide jussért beteszi, azt majd én fogadom;
urambátyámnak pedig megmondom és jól megértse minden mondásomat:
kenyerem-savam magának, szénám-zabom a lovának kijárja, de ha a
pörről még egy igét ejt az én házamban: föl is út, alá is út.
Tisztelem a dunaszentmihályi atyafiakat.</p>
<p>Bánthó István uram most már egyszerre sodorintá meg deresedő
bajuszának mind a két szárnyát s ekként felelt:</p>
<p>– Most már fogatok, hanem eljövök a levélért karácsonyra.</p>
<p>Bánthó István kiment az egyik ajtón, hogy lovait befogassa,
Kazóné asszonyom pedig kiment a másik ajtón, hogy a gyerekeket
megtekintse.</p>
<p>Feri még akkor is az asztalnál ült, de halaványan, Kató pedig az
ablaknál állt piros arczczal és könyező szemekkel. Valaminek
kellett történni a két gyerek <span class="pagenum"><a name=
"Page_155" id="Page_155">-155-</a></span> között. A két gyerek
aligha egymáson nem felejtette eszét.</p>
<p>Kazóné asszonyom kemény hangon mondá:</p>
<p>– Kató, láss a baromfiak után.</p>
<p>Kató megrezzent és Feri felállt. És felállván, nagy eltökéléssel
odalépett Kazóné asszonyom elé és igy szólott a Kató leányzó
fülehallatára:</p>
<p>– Kedves asszonynéném: adja nekem Kató hugom feleségül.</p>
<p>Kazóné asszonyom sóbálványnyá meredt. Szeme oda villant a
könyező leányra és visszavillámlott a vakmerő kölyökre. És
szólt:</p>
<p>– A nevem Kazó, a lovam fakó, a lányom Kató, kendnek nem
eladó!</p>
<p>És megfogta a leányzót egyik kezénél s kilódította a másik
szobába. Látván ezt a Feri kölyök, nagy tiszteletlenséggel ezt
kiáltá:</p>
<p>– Most elmegyek, de a leányért visszajövök s elviszem magammal,
ha mind a három isten állja is utamat.</p>
<p>E megbotránkoztató szavakat nem is sughatta más, mint az éretlen
ész és a rakonczátlan indulat, mely a Feri kölyökben lakozott. E
szavakat, ha hallotta volna, még Bánthó István uram sem hagyhatta
volna szó nélkül, sőt inkább még ő is a gyereket érdeme szerint
megfeddette volna. Pedig Bánthó István uram is el volt keseredve az
ő szivében a fölött, hogy Kazóné asszonyom által az ő atyafiságos
ajánlata olyan kurtán elutasittatott. Nem is késlekedett egy
perczig <span class="pagenum"><a name="Page_156" id=
"Page_156">-156-</a></span> sem, sőt maga is segitett a lovakat
fölszerszámozni és a kocsi elé fogni, nagy türelmetlenségében
kemény szavakkal illetvén a bámészkodó kocsist is, mivelhogy a
gyeplőszár nagyon össze volt keveredve. Nyilván csak az ő nagy
szivbéli bántalmát akarta a zsörtölődéssel kiszellőztetni.</p>
<p>A mi sikerült is annyiban, hogy Kazóné asszonyomtól illendő
tisztességgel elbucsúzhatott, tőle a sok nagy alkalmatlanságért
bocsánatot kérhetett, neki az atyafiságos fogadtatást szivesen
megköszönhette s őt atyafilátogatóba Dunaszentmihályra egész rokoni
bizodalommal meghívhatta, egyuttal megbiztatván az iránt is, hogy
sem az, a mi eddig történt, sem az, a mi ezután fog történni
köztük, örökké tartó háboruságot nem okozand az atyafiszerető igaz
szívek között. Mindezen kölcsönös kiengesztelődés pedig
megtörténhetett amaz idő alatt, míg János gazda az utasok
pinczetokját jó borral, Mártha szakácsné pedig a tarisznyát jóféle
hideg sülttel és pogácsával megtölthetné s a cselédek a bundát,
botos csizmát, töltött puskát, uti kucsmát, hóhányó lapátot,
abraknak való zabot, etető szénát s egyéb ily szükséges utiszereket
konyhából, éléstárból, csereházból, magtárból, szinből, ólból,
szerszámkamrából, pinczéből, padlásról előteremthetnék s a kocsiban
kellőképen elhelyeznék és megkötözhetnék.</p>
<p>Ez idő alatt a Feri gyerek maga nyergelte és kantározta fel hóka
lovát s fölvetvén magát a nyeregbe, odaugratott a baromfiólak felé,
a hol Kató leányzó vette számba a baromfiakat, melyek már az ólak
előtt <span class="pagenum"><a name="Page_157" id=
"Page_157">-157-</a></span> külön falkákban kezdtek összeseregelni,
hogy ily csunya hideg téli időben még napnyugta előtt éjszakára
szép rendben elüljenek. Nézte, nézte őket a leányzó, de bizony
hiába, mert nagy, sok, sürü könyhullatás miatt még az ő
kiválasztott, kendermagos kis jérczéjét sem láthatta, a ki pedig
soha el nem ült a nélkül, hogy a leányzó lábaihoz oda ne kotyogott
s két kis sárga szemeivel hozzá jobbról-balról föl ne tekintett
volna.</p>
<p>Oda ugratott a gyerek nagy hirtelenséggel, a mely miatt lőn a
baromfiaknak hangos szétriadása s a sírdogáló leányzónak néma
megrettenése. A gyerek se szólt egy szót sem, a leányzó se tudott
megszólalni, csak nézték egymást égő szemekkel, mint két páros
csillag. Végre is a leányzó letörlé könyeit és csöndes reszkető
hangon ezt susogta:</p>
<p>– Mikor látjuk még egyszer, édes Feri bátyám?</p>
<p>– Vársz-e én rám kedves egyetlen hugom, míg én érted ujra
eljövök? – Ezt kérdezte Feri.</p>
<p>Kató leányzó nem tudott felelni, mert könyei ujra megeredtek,
csak fejével integetett.</p>
<p>A gyerek belevágta sarkantyuit a ló oldalába, a ló felágaskodott
s nagyokat ugrott a kapu felé. De Feri ujra visszavezette s szép
csöndesen oda állt a leányzó mellé.</p>
<p>– Eljövök érted, addig is áldjon meg az én istenem!</p>
<p>Ezzel ujra sarkantyuba kapta lovát s mint a sebes szélvész,
el-kivágtatott az udvarra; – ki az udvarból, ki a faluból, árkon,
keritésen, fuvatagon keresztül, a népeknek nagy bámulatára. Azt sem
mondá Kazóné <span class="pagenum"><a name="Page_158" id=
"Page_158">-158-</a></span> asszonyomnak: jó éjszakát. Meg se várta
Bánthó István uramat, csak az erdő szélén. De se ott, se tovább, se
hazáig, se otthon nem szólt a Kató leányzóról se apjának, se
anyjának, se semmiféle atyafiának. Sőt egy álló hétig szinevilágát
se látták, ugy elcsavargott hazulról valamerre. Vad volt, szilaj
volt, szegény anyját kétségbe is ejté megváltozása, nagy
szótalansága. Erős volt, bátor volt, Duna se vitte el, farkas se
vágta le, rossz czimborák se ütötték agyon, förgeteg se temette el,
mégis aggódtak miatta minden este, minden reggel. Pedig a kölyök
épkézláb volt, csak egy gonosz vállalaton törte fejét, a mi
kitudódott a következő uton-módon:</p>
<p>Ugyanis Tamás apostol napjának estéjén azt mondá a Feri kölyök
Bánthó István uramnak a pipázó szobában, mikor a többi házbeli
népség már lenyugodott:</p>
<p>– Édes apám uram, meg akarok házasodni.</p>
<p>Bánthó István uram nagyot nézett e szavakra s hamarjában nem
felelt, nem lévén tisztában az iránt, tréfára vegye-e a dolgot,
vagy összeszidja a kölyket. A kölyök folytatá nagy, elszánt
komolysággal.</p>
<p>– Vagy megházasodom, vagy elmegyek a francziára.</p>
<p>– No kölyök, e szavadból most már látom, hogy megint valami
ostobaság ütközött beléd.</p>
<p>A kölyök folytatá:</p>
<p>– Kazó Katalin hugomat akarom feleségül venni Kazavölgyéről.</p>
<p>– Megháborodott a te elméd. Vajjon nem szemmel láttad-e s füllel
hallottad-e, hogy Kazóné atyánkfiával minémü gyülölséges pörben
állunk? <span class="pagenum"><a name="Page_159" id=
"Page_159">-159-</a></span></p>
<p>– Jól tudom.</p>
<p>– Avagy meggondoltad-e, hogy Kazóné asszonyom a legutolsó
szántógyereknek is előbb odaadná lányát feleségül, mint egynek mi
közülünk?</p>
<p>– Jól meggondoltam.</p>
<p>– És vajjon belátod-e elméddel, hogy míg a zálogos birtok kezünk
között nem lesz, addig te Kató hugom kezéről nem is álmodhatol; az
a birtok pedig kezünk közé nem juthat, míg egy bizonyos
fundamentomos irományt meg nem szerezhetünk, a melyre nézve ugyan
harmadnapja már a Kanczelláriától mandátumot kaptunk, de a melytől
az ekzekuczió még messze van.</p>
<p>– Sem birtokról, sem irományról, sem ekzekuczióról nem akarok
hallani. Nekem a leányzó kell, semmi más.</p>
<p>Bánthó István uram fölkelt ülőhelyéről, elővette a
pipaszurkálót, kitisztogatta öblös pipáját, az ablakdeszkáról
elemelte a vörös márványból faragott dohánytartót, megtömte a pipát
istenesen, taplót gyujtott, pipára gyujtott s aztán ujra leült a
zsöllyeszékbe s nyugodt hangon így felelt:</p>
<p>– Most már látom, hogy nincs egyéb hátra, minthogy megint a
kutágashoz kötöztesselek, mint olyat, a ki el akar szaladni. Hogy
vehetnéd te el Kazó Katalint, ha se az anyja oda nem adja, sem a
birtok vele nem jár.</p>
<p>– Már pedig én, édes apám uram, elhozom Kató hugomat. Ha oda
adják: elhozom szép szerével; ha oda nem adják: elhozom, a hogy
lehet; – de én elhozom. Nyolczadmagammal hajnalban elindulok
Kazavölgyére s egy <span class="pagenum"><a name="Page_160" id=
"Page_160">-160-</a></span> hét mulva vagy itthon leszek a
leányzóval, vagy Komáromban leszek a verbung komendánsnál, vagy nem
leszek sehol sem. Ha pedig édes apám uram ezt megengedni sehogy se
akarná; akkor ne beszéljünk többet a dologról, hanem vegye le azt
az egycsöves puskát a szegről, én se kezemet föl nem emelem, se nem
kiáltok egy jajszót, lőjjön agyon, mint a kutyát. Ne is
gondolkodjék, ne is szóljon egy szót se, mert nekem már az mind
hiába lészen.</p>
<p>Látszott a kölyöknek komoly és halavány arczáról, hogy az ő
lelkében igen erős az eltökélés. Bánthó István uram jól ismerte már
arról az oldaláról, hogy könnyebb az élőfát gyökerestől kirántani a
földből, mint e makacs kölyök szívéből kiirtani a meggyökeresedett
elhatározást.</p>
<p>– Várj csak rám, majd mindjárt mondok valamit – szólt s ezzel
kiiramodott a szobából.</p>
<p>Bánthó István uramnak az volt az ő rossz szokása, hogy a midőn
az ő szíve és elméje valamikép megterhelődött s ennélfogva okos
gondolatok hiával volt, menten sietett ki a cselédek és szegődöttek
közé, a holott is mindig találván hibát, gondatlanságot,
fogyatkozást: az ő szedte-vette, henye gondatlan népeit ránczba
szedte, jól összehordta, miközben szívének és elméjének terheit
ekként lehányván, nyugodt lélekkel és világos gondolattal foghatott
ő nagy dolgaihoz. Most is azért fordula ki a szobából, hová
azonban, miután ez üditő foglalkozását befejezte volna olyan eleven
hangon, melyet még a tanyákon is meghallhatának, ujra visszatére.
<span class="pagenum"><a name="Page_161" id=
"Page_161">-161-</a></span></p>
<p>– No kölyök, – szólt, – nem avatom kezem a te bolondos
dolgaidba. Ha veszni tértél: ám te lássad. Sem nem biztatlak, sem
utadat nem állom. Se jó szómat, se rossz szómat nem viszed
magaddal. Ha jön a leányzó: anyáddal együtt fogadjuk becsülettel; –
ha pedig szégyent, gyalázatot hozasz én fejemre s rossz hirt,
emberszólást a familiára: korbács lészen és megvettetés te
jutalmad. Nehogy azonban valamiképen magadhoz hasonlatos
szeleburdi, oktalan kölykekkel távozz utadra: Gyárthó, Véghes és
Laszly uramöcséimet megkérem, hogy veled tartsanak. Most hát
takarodjál, aludd ki magadat.</p>
<p>Feri nem szólt, csöndes jó éjszakát kivánt s eltávozott a
szobából.</p>
<p>Bánthó István uram pedig a fiókos szekrényből elővett egy
pöcsétes irást, fejére nyomta prémes süvegét, vállára kerité
rókaprémes dókáját, kezébe vette hosszunyelü fokosát s eltávozott
hazulról a faluba, hogy fent nevezett uraöcscseit a veszedelmes
hosszú útra rábeszélné s némely egyéb fontos tennivalókra is –
melyeket azonban a gyereknek nem szükséges tudni – őket jó szóval,
gazdag igérettel s a temetősarki füzes-kaszálló odaajánlásával
rávenné. Ebbéli fáradozása sikerült is annyira, hogy a mikor a
kakas az éjfél utáni három órát elkukorikolta: Gyárthó, Véghes és
Laszly uraimék jól etetett és jól itatott lovaikon már ott állottak
nyeregben a pitvar előtt, hogy az égettboros butykosból nagyokat
húznának s Feri gyerekkel együtt Csege felé még a kemény hajnali
szélben elporoszkálnának. <span class="pagenum"><a name="Page_162"
id="Page_162">-162-</a></span></p>
<p>Érkezésük lőn pedig Csegére még napfölkelte előtt, a hol a hat
Tekeressy gyerek, mind valamennyien atyafiak s erős, ifjú legények
már türelmetlenül várták őket fölnyergelt és kantározott lovakkal s
Virágh Peti nemes legénynyel egyetemben, a ki ugyan nem volt
atyafiság, de a Tekeressy-gyerekeknek jó pajtásuk levén, tőlük
elmaradni sehogy sem akart. Minden jelből látszott, hogy közöttük
jó eleve megtörtént már az összebeszélés arra nézve, hogy mikor és
mi végből mennének Kazavölgyére, a holott pedig időközben szintén
nagy dolgok történtenek.</p>
<p>Tudni kell ugyanis, hogy Kazóné asszonyom, mihelyt Bánthó István
uram Kazavölgyéről eltávozott, első dolgának tekinté mindama
szobákat kisöpretni és kifüstöltetni, a melyekben Bánthóék
megfordultak avagy éjjeli tanyát tartottak.</p>
<p>Mikor pedig ez megtörtént volna, szemre birá az ő egyetlen Kató
leányát, hogy nagy keménységgel kikérdezze őt ama lézengő, kamasz
Bánthó gyerekkel való beszélgetései s egyéb illetlen magaviselete
felől s e közben betekintsen az ő szívének és veséjének legbelsőbb
titkaiba. Teljességgel meggyőződvén pedig arról, hogy a gyereknek
képe fészket vert a leányzó szívében, miként az énekes madár a sürü
lombos bokornak ágai közt: példás anyai szigorral megfeddé őt ama
kárhozatos könnyelmüségért és önnönmagáról való megfeledkezésért,
melylyel egy jött-mentre szemet vetni s annak gyalázatos
vakmerőségét érdemlett módon vissza nem utasitani, sőt még édes
anyja elől is eltitkolni nem <span class="pagenum"><a name=
"Page_163" id="Page_163">-163-</a></span> irtózott. Egyszersmind
pedig megoktatá a leányzót az iránt is, mit kiván tőle a familia
becsülete, anyjának tekintélye s az utolsó kazavölgyi Kazó
ivadéknak jó hírneve.</p>
<p>A leányzó békén tűrte s külső látszat szerint jó szívvel is
fogadta édes anyjának bölcs oktatásait s példás szemrehányásait,
noha az ő szívében folytonosan csak a Feri gyerekről gondolkodott.
De Kazóné asszonyomat se ismerte az, a ki föltette róla, hogy ő
neki a külső látszat is elégséges. Jól keresztül látott ő a
leányzón s azért nem is késlekedett olyan tisztes praktikához
nyulni, melylyel a leány nyavalyáját gyökeresen
megorvosolhatná.</p>
<p>Nyilván való dolog volt ugyanis, hogy méltóságos Marczalházy
Sámuel referendárius uramnak Elek nevű idősebbik fia, jó
családbeli, deli külsejü, erkölcsös és tanult ifju, már régóta jó
szemmel kiséri Kató leányzót, sőt egyszer már illendő tisztességgel
meg is kérette kezét Kazóné asszonyomtól, noha akkor a leány
fiatalsága miatt minden siker nélkül. Miután pedig a pörnek
veszedelmes fordulatán csak Marczalházy uramnak erős keze, a
leánynak még veszedelmesebb indulatán pedig csak a tisztességes
férjhezmenetel segithetett: ennélfogva minden oldalról csak
kivánatos volna, hogy az Elek ifju ur elfelejtkeznék a multkori
lépésnek sikertelenségéről s megujitaná a familiával való jó
ismeretséget.</p>
<p>Csodálatos módon ez meg is történt. Hogy volt, hogy nem volt,
bizonyosan nem tudhatni, elég az hozzá, hogy Kazóné asszonyomnak
előzetes tudomásával <span class="pagenum"><a name="Page_164" id=
"Page_164">-164-</a></span> és beleegyezésével Elek ifju ur
karácson estéjére több nemes legényekkel s uri ifju emberekkel mint
jó barátjaival együtt Kazavölgyére érkezett, hogy Kató szívét
meglágyitaná s hajlandóvá tenné amaz ünnepélyes szavak örvendetes
meghallgatására, melyeket a második ünnepen kijövendő Balogh János
viczispán uram fog az ő száján kiejteni, hogy a Kató leányzó kezét
megkérje marczalházi Marczalházy Elek nemes ifju urnak s nemes
Komáromvármegye ez idő szerinti tiszteletbeli főnótáriusának
számára.</p>
<p>Szép volt a házasulandó ifju ember az ő világos kék díszes
ruhájában s az ő jó nevelésü, ékes, tanult beszédjével, de Kató
leányzó, a mint őt meglátta s édes szavait meghallotta: menten nagy
nyilallást érzett szíve táján s két orczája olyan halavány lett,
mintha most huzták volna ki a koporsóból. Szegény leány, bizony meg
is lehetett volna sajnálni, ha szabad lett volna szólni Kazóné
asszonyom előtt, kinek mindenütt jelenvalósága miatt azonban ezt
tenni nem lehetett.</p>
<p>Mulattak az ifju emberek nagy jó kedvvel, tisztes jámborsággal
Kazóné asszonyomnak nagy lelki gyönyörüségére s Kató leányzónak
nagy lelki fájdalmára, noha pedig őszintén meg kell vallani, hogy
mind az ifju emberek Elek ifju urral egyetemben mindent elkövettek
az ő felviditására, ámbátor ezen ifju emberek közt egy sem
találtatnék, a ki az ő szíve fenekén Kató kezére ne vágyakozott s
Elek ifju urra némi-némiképen ne irigykedett volna, a mit azonban a
fenálló jó barátság miatt világért ki nem mutatnának. <span class=
"pagenum"><a name="Page_165" id="Page_165">-165-</a></span></p>
<p>Öreg este volt már, midőn a legjobb mulatozás közben bejött a
szobába egy cselédlány s Kazóné asszonyomnak fülébe sugott
valamit.</p>
<p>Kazóné asszonyom felpattant mint a szikra s nagy sebten ment ki
az előszobába, az előszobából pedig a pitvarba. A pitvar előtt állt
egy lovas legény, a ki nem volt más, mint Bánthó Feri, a ki im
ekként szóla:</p>
<p>– Szerencsés jó estét és boldog ünnepet kivánok kedves
asszonynéném, sokan vagyunk, látogatóba jöttünk, ha jó szívvel
fogad bennünket uri házánál.</p>
<p>– Az ördög hozott benneteket, nem is a jó szellem, – szóla
Kazóné asszonyom, – szálljatok le a lóról.</p>
<p>– Mi is itt volnánk, – szóltak Gyárthó, Véghes és Laszly,
előugratva lovaikkal.</p>
<p>– Vagytok-e még többen?</p>
<p>– Igen is szolgálatjára, – szólt Tekeressy Béni, – itt vagyok
hatodmagammal egy apától, egy anyától való édes testvérek. Van egy
barátunk is Virágh Peti, ihol la!</p>
<p>Kazóné asszonyom se bosszuságát, se örömét ki nem
nyilvánithatta, mert a sok hetyke legény körülrajozta őt, ki a
kezét, ki a köténye szélét csókolván meg nagy szeleburdisággal. Még
utóbb neki is örülnie kellett, akármi vége lesz is örömének a rá
következő nap virradtán. Egyedül csak Bánthó Feri mutatta magát
szégyenlősnek és tartózkodónak, a mire tudnivalóképen elegendő oka
lehetett.</p>
<p>Azonban az ujonnan jött vendégek elkeveredtek a régiek között és
ámbátor nagy utat bejártak, egész <span class="pagenum"><a name=
"Page_166" id="Page_166">-166-</a></span> nap le se szállhatván a
nyeregből: mindamellett győzték a jó kedvet és dinomdánomot épen
csak ugy, miképen a régebbi vendégek. Elek ifju ur és Bánthó Feri
ugyan nem igen vettek részt a hejehujában, valamint Kató leányzó is
– mint később maga elbeszélte – ugy érezte magát, mint a kit a
hideg bánt s gyönge két orczája is hol elpirult, hol
elhalaványodott, hol pedig egész testében reszketett, mint a
nyárfalevél, de mindamellett a többi siheder csak mulatozott, oda
se nézvén Elek ifju ur, Bánthó Feri és a Kató leányzó belső
aggodalmainak.</p>
<p>Végre is telt az idő, mélységes lett az éjszaka s az ujonnan
jött vendégek nyugodalomra kivánkoztak. És minek utána Gyárthó,
Véghes és Laszly uraimék a kastély belső szobáinak mivoltát (az ő
sok hizelkedő szavukra) Kazóné asszonyom kiséretében
megtekintették, Elek ifju ur és a Feri gyerek pedig egymással nagy
titokban kibeszélték volna magukat: mind a régebbi és ujonnan jött
vendégek sok hálálkozással éjszakai nyugodalomra tértek, a
régebbiek, a mint illett, a kastélynak vendégszobáiban; az ujabbak
pedig, a mint tellett, a csereházban.</p>
<p>Beköszöntvén pedig a reggel, ugymint karácson második ünnepének
reggele, Kazóné asszonyom nagy álmélkodással látta, hogy Kató
leányzó hálószobája és fekvő ágya egészen üresen áll s hogy a leány
még egy óra mulva sem kerül elő, noha már a templomba az elsőt
harangozzák s a kastélybeli vendégek is már nagy zsivajjal vannak.
<span class="pagenum"><a name="Page_167" id=
"Page_167">-167-</a></span></p>
<p>Keresi tehát a leányt mind az egész házban és udvarban, künt és
bent, szobákban és konyhában, éléskamrában és mindenütt, de csak
nem találja.</p>
<p>– Nem láttad azt a lányt? – kérdi végre János gazdától.</p>
<p>– Nem én tekintetes nagyasszonyom, pedig kora hajnal óta fönt
vagyok, mivel a csereházbeli vendég urakat kellett útra
bocsájtanom.</p>
<p>– Hát elmentek a csereházbeli vendégek?</p>
<p>– El azok az első hajnali kakasszóra.</p>
<p>– No akkor rátok is száll az isten nyila, – szólt Kazóné
asszonyom nagy indulattal, eszébe jutván, hogy az ő lányát ama
gonosz jöttment emberek vihették el.</p>
<p>Nosza sietett most tüzet kiáltani s mind az egész udvarbeli
népséget, cselédeket, vendégeket, bejárókat, sőt az egész falubeli
jobbágyságot fellázitani. »Kapára, kaszára, lóra, kocsira, utánok,
gyilkosok, haramiák« – rikoltozá szünet nélkül, hogy szinte
megesett rá az embernek szíve. A sok léhütő népség, vendégség,
jobbágyság lótott-futott, jajgatott és kérdezősködött, asszonyok,
gyerekek, örege-apraja esze nélkül. Soha ilyen nagy riadalmat
Kazavölgye még nem látott. Még a pap is hiába várta a templomba
menőket, ott kellett hagynia templomot, kathedrát, úrasztalát
ürességben.</p>
<p>Mikoron pedig legnagyobb volna a fejetlenség: imé jön Balogh
János viczispán uram ötlovas hintóval, járásbéli szolgabiróval,
vármegye-katonával, teljes parádéval, hogy megkérné a leányzó kezét
Elek urfi <span class="pagenum"><a name="Page_168" id=
"Page_168">-168-</a></span> számára nagy ünnepélyességgel. És jön
és leszáll és néz tétova és kérdez és semmiképen meg nem érti a
nagy zenebonának okát és eredetét, sőt még az Elek ifju urat se
találja, minthogy az is ott hagyá Kazavölgyét hajnal hasadtával,
Kazóné asszonyom is már rég bement a belső szobába, bizonyosan
siránkozik s rejti magát az emberi tekintetek elől.</p>
<p>Azonban Kazóné asszonyom azt nem cselekszi. Erőt vesz szívének
nagy keserüségén s jön ki a pitvarba, tartván kezében egy irott
levelet. És szól ekképen:</p>
<p>– Tekintetes vicze-ispán uram! A tegnapi napnak, ugy mint az
1796-ik esztendei karácson első napjának estéjén több
dunaszentmihályi tolnamegyei lakosok, ugymint Gyárthó, Véghes,
Laszly és Bánthó néven nevezettek s több mások atyafilátogatás
ürügye alatt uri házamba betolakodván, innen a mai napra virradóra
tudtom és beleegyezésem nélkül nemcsak leányomat, ugymint
kazavölgyi Kazó Katalin hajadon leányzót elrabolták s nemcsak ennek
reménybeli vőlegényét, ugymint marczalházi Marczalházy Elek ifju
embert elsikkasztották, hanem azonfelül a kazavölgyi Kazó-család
első fundamentomos osztálylevelét s a kazavölgyi családfát is
szekrényeim feltörése mellett nyilt erőszakkal s előre eltökéllett
szándékkal éjnek éjszakáján, gonosz czimboraságban szintén
elrabolni nem irtóztak és ámbátor ezen levelüknek rendén azzal
mentik magukat, hogy a fundamentomos osztálylevél és családfa mint
közös irományok kiadására királyi mandátummal birnak, mindamellett
minekutána e mandátum <span class="pagenum"><a name="Page_169" id=
"Page_169">-169-</a></span> ellen tiltakozom és annak ime ezennel
ünnepélyesen ellentmondok, tehát én özvegy Kazó Miklósné született
kazavölgyi Kazó Juditha asszony vádló és fölperes a fentnevezettek
és gonosz czimboráik ellen betörés, nagyobb hatalmaskodás, nemesi
házam megsértése, a familia-irományoknak és leányomnak elrablása
miatt vádat, keresetet és panaszt emelek, fejüket és jószágukat s
minden nemü javaikat megkeresem, kérvén, hogy ebbéli előleges
jelentésem nyomban protukolumba vétessék.</p>
<p>Balogh János viczispán uram komolyan meghallgatván e rettenetes
esetet, ekként szólt:</p>
<p>– A panasz felvétetik s járásbéli szolgabiró ur annak nyomban
való beprotokollálására utasittatik.</p>
<p>Kazóné asszonyom most már az egybegyült nagy közönséghez ekként
szólott:</p>
<p>– Minekutána a világi igazságszolgáltatás utjai lassúk és
tekervényesek és ámbár igazságomban lévén, annak végét nyugton
bevárhatom: mindamellett mindenkinek tudtára adom, hogy a ki nékem
ama fundamentomos iratokat és a familia családfáját lányommal
együtt vagy a nélkül először visszahozza és kezembe szolgáltatja:
annak, ha nemes rendü, az egyetlen leányomat feleségül adom, ha
pedig paraszt származásu, néki száz azaz egyszáz tinót ajándékozok.
Isten engem ugy segéljen. Hallják meg ezt minden emberek s legyen
tanum a tekintetes vármegye viczeispánja!</p>
<p>Nosza lőn most nagy sivalkodás és sürgés-forgás kiváltképen ama
ifju vendégurak között, kik az Elek <span class="pagenum"><a name=
"Page_170" id="Page_170">-170-</a></span> ifju urral a házhoz
jöttenek. Mind valamennyi lóra kapott s fokossal s egyéb kézbeli
fegyverekkel szélvész módjára a leányrablók után iramodott.</p>
<p>Igy lőn üres a kastély s igy lőn csendesség annak falai között
dél tájra. Nem is maradt ott más, mint viczispán uram a járásbéli
szolgabiróval, hogy Kazóné asszonyomat – kin erőt vett a gyöngeség,
nagy sok keserü bánatában s szünet nélkül való könyhullatásai közt
vigasztalnák s egyuttal most már szomoru hivatalos kötelességüket
elvégeznék.</p>
<p>Alig ültek le azonban az ebédhez, ismét nagy zsivaj hallatszott
a falu felől. Kimenvén pedig mind valamennyien, láthatták, hogy imé
most fordul az udvarra egy kocsi, rajta a Kató leányzó, ki szemeit
eltakarva keservesen zokog, mellette pedig lóháton ama gonosz
Bánthó Feri kölyök, a ki le se száll a lováról, csak onnan beszél
Kazóné asszonyomhoz:</p>
<p>– Kató hugomat elraboltam, társaim pedig az én tudtom nélkül
holmi pörös irományokat hoztak magukkal. De nekem irományok és
birtokok nem kellenek, én szívem szerint csak Kató hugomat
szeretem, élve-halva csak az övé lesz hűségem. Nehogy pedig azt
gondolják, hogy én jószágot akartam ragadozni, visszahoztam az
irományokat és haza kisértem hugomat is olyan tisztán, mint az
imádság. Imé asszonyom, fogadja vissza leányát és még egyszer
utoljára kérem, adja nekem feleségül. Ha megtagadja kérésemet:
isten legyen irgalmas árva fejemnek.</p>
<p>Még egy kissé várt a gyerek s aztán mikor látta, <span class=
"pagenum"><a name="Page_171" id="Page_171">-171-</a></span> hogy
Kazóné asszonyom nem szól, csak sír, csak lányát öleli s csak az
irományokat szorongatja: szomoru arczczal, komor képpel hátra
fartatott lovával.</p>
<p>Viczispán uram szakálát simogatta s oda férkőzvén Kazóné
asszonyomhoz, azt mondá néki:</p>
<p>– Kedves hugomasszony, ne adnánk egy jó szót annak a
gyereknek?</p>
<p>– Jere fiam, – mondá e szavakra Kazóné asszonyom nagy vontatva
Ferinek, – szállj le lovadról, rossz kölyök vagy, meg nem érdemled,
de most már legyen a lányom a tiéd; ha esküm nem kötne, soha se
látnád többé.</p>
<p>– – E szavakat pedig sohase felejti el az Örzse szolgáló, a ki
épen akkor ott alkalmatlankodván Kazóné asszonyom keze ügyében,
kapott olyan hátbaütést, hogy menten hasra esett a hóban, a füle se
látszott ki belőle.</p>
<hr class="chap" />
<div class="chapter"></div>
<p><span class="pagenum"><a name="Page_172" id=
"Page_172">-172-</a></span></p>
<p><span class="pagenum"><a name="Page_173" id="Page_173"><br />
-173-</a></span></p>
<h2>HÁZASSÁGI VISZONTAGSÁGOK.</h2>
<p class="center">EGY HIRES ÜGYVÉD NAPLÓJÁBÓL. <span class=
"pagenum"><a name="Page_174" id="Page_174">-174-</a></span>
<span class="pagenum"><a name="Page_175" id="Page_175"><br />
-175-</a></span></p>
<p>Ezt a történetet el nem hiszi senki. Pedig nem is régen történt
s igazán ugy történt, a hogy elbeszélem. Még most is élnek, a kik
benne szerepeltek. Egyedül az asszony, a jó feleség halt meg pár év
előtt, de annak is lehet még sirját látni s fejfájának irását
olvasni a kőbányai uj temetőben.</p>
<p>Toklyó Miska szegény legény volt itt Budapesten. Nem épen fiatal
legény, de azért mégis legény. Napszámos munkával kereste kenyerét.
Valahonnan a vidékről vetődött a fővárosba. Hétköznapi ruhája
kopott volt, szennyes volt, foltos is volt, de rongyos sohase volt.
Ünneplő ruhája tisztességes posztóruha volt. Ruhatára négy
öltözetből állott, a hogy illik józan, becsületes napszámoshoz.
Téli-nyári hétköznapi, téli-nyári ünneplő: ime a négy öltözet.</p>
<p>Kávét, sört, pálinkát nem ivott. Furcsa elvet hozott a vidékről.
Kávé a zsidónak, sör a németnek, pálinka a tótnak, jó bor a
magyarnak: ezt szokta mondani. A bort hát ő is megitta, sőt a mikor
a viszontagságok <span class="pagenum"><a name="Page_176" id=
"Page_176">-176-</a></span> már nagyon rá nehezedtek, nagyon is
megitta. De még erre nézve is megvolt a maga furcsa elve.</p>
<p>Azt hitte ugyanis, hogy a magyar embernek ki kell pödörnie a
bajuszát, mert különben itt a fővárosban németnek vagy tótnak
gondolhatják. De abban is bizonyos volt, hogy a kinek nincs száz
forint a zsebjében: annak nem illik a bajuszát kipödörnie.</p>
<p>Mert a kipödrött bajusz nyalka bajusz, a nyalka bajusz pedig
büszkeség. De mire legyen a szegény ember büszke, ha szeretője
sincsen, száz forintja sincsen?</p>
<p>Toklyó Miskának nem volt szeretője, de száz forintja se volt.
Bajuszát tehát csak akkor pödörhette ki, ha egy vagy két pohár jó
bort ihatott. Mert a jó bor: jó kedv.</p>
<p>Ha pedig az embernek jó kedve van: akkor szép lány, száz forint
akár eszébe se jusson. Akkor a bajuszt is ki lehet pödörni s legény
voltát is meg lehet bizonyitani.</p>
<p>Legalább ne nézzék se németnek, se tótnak.</p>
<p>Igy esett, hogy minden ünnepnapon ivott egy kis jó bort, hogy jó
kedve legyen s kipödörte hetykén a bajuszát. A mi már annálfogva is
jó volt, mert egyébként kis termettel áldotta meg a
gondviselés.</p>
<p>Egyik vasárnapon kényesen sétálgatott Toklyó Miska a
városligetben. Ott, a hol székek vannak az ut mellé kirakva s
minden székért, annak a ki beleül, fizetnie kell két krajczárt.</p>
<p>Csinos, szőke, szemrevaló fehér személy üldögélt egy széken.
Mellette jobbra-balra négy-öt apró gyerek és <span class=
"pagenum"><a name="Page_177" id="Page_177">-177-</a></span> lány,
szintén egy-egy széken mindegyik. Hogy a fehér személy lány volt-e
vagy menyecske: biztosan megmondani nem lehetett. Koránál és
gömbölyü idomainál fogva menyecske is lehetett már. Tisztes uj és
tiszta ruha volt rajta; volt órája is, óraláncza is, gyűrűje is,
függője is. Az ember vagy jóravaló iparosnőnek, vagy jóházbeli
szakácsnénak gondolhatta. A sok apró gyerek és lány ott körülötte
nyilván valami rokonságféle lehetett.</p>
<p>Jött azonban az adószedő asszony. A ki a székekért be szokta
hajtani a két krajczárt. Ime hat szék elfoglalva. Veszi ki
táskájából a hat czédulát, nyujtja a nőnek s kéri a tizenkét
krajczárt.</p>
<p>– Mért fizessek én magának tizenkét krajczárt?</p>
<p>– Hát a hat székért. Nem látja, hogy minden szék hátára rá van
irva: két krajczár?</p>
<p>– No ez is furcsa. Már ingyen le se ülhet az ember.</p>
<p>Föláll. Nyul a szoknyája zsebébe pénzes erszényeért. Keresi,
kutatja, nincs sehol.</p>
<p>Elpirul, körülnéz, zavarba jön. Utóbb oda szól a
gyerekekhez:</p>
<p>– Nincs nálatok gyerekek egy pár krajczár? Vagy otthon feledtem,
vagy elvesztettem az erszényemet.</p>
<p>Nem volt a gyerekeknél egy fillér se.</p>
<p>Az adószedő asszony csipőre tette jobb kezét s elkezdett
patvarkodni.</p>
<p>– No ez szép! Elfoglalni a fizető publikum elől a székeket s
aztán nem fizetni. <span class="pagenum"><a name="Page_178" id=
"Page_178">-178-</a></span></p>
<p>Urak, urnők, gazdag emberek, pénzes urfiak sétálgattak ott alá
és föl, meg is álltak egy pillanatra, meg is hallgatták a
csetepatét s aztán mentek tovább.</p>
<p>De éppen ekkor ment arra Toklyó Miska is. Ő is megállt. Ő is meg
akarta tudni a kitört viszály okát. S mihelyt megtudta: elővett a
zsebjéből tizenkét krajczárt s oda adta az adószedő asszonynak.</p>
<p>– Itt a pénze! Ne kiabáljon itt. Kössön csomót a nyelvére.</p>
<p>Az adószedő asszony elhallgatott, elvette a pénzt, átadta a
nőnek a hat czédulát s ment a többi székhez. Toklyó Miska is
elindult; alig tekintett a nőre s a sok gyerekre, ment tovább.
Bajuszán pödörintett egyet. Mint olyan ember, a ki jól végezte
dolgát s e pillanatban megvan magával és sorsával elégedve.</p>
<p>De a megsegitett nő utána szólt:</p>
<p>– Tessék csak megállani egy pillanatra, hadd köszönöm meg a
szivességét. Aztán a becsületes nevét is szeretném tudni, hogy majd
a pénzt köszönettel megfizessem.</p>
<p>Toklyó Miska megállt s ugy félszakosan visszanézett.</p>
<p>– Szivesen tettem, nem várok érte köszönetet.</p>
<p>Ekkor vette észre, hogy az a nő nagyon csinos nő. Okos, nemes
arcza; szelid barna szeme, jól kikerekitett válla, melle, csipője.
S bizony nem is idős. Épen feleségnek való, ha ugyan még nem
menyecske. Mért ne mondaná meg neki nevét?</p>
<p>– Nem vagyok biz én más, csak a Toklyó Miska. Ez volt mindig a
becsületes nevem. Itt lakom az Aréna-uton <span class=
"pagenum"><a name="Page_179" id="Page_179">-179-</a></span> 99.
szám alatt. Élek a magam emberségéből. Ha pedig nem vétenék
szómmal, azt kérdeném: hát kegyedet mi néven tiszteljem?</p>
<p>– Sághy Juliánna vagyok Komáromból. Szakácsné vagyok a Katripéd
épitőmesteréknél már két év óta. Ezek a kis gyerekek testvérbátyám
gyerekei, a ki becsületes asztalosmester a maga kezére. Ott van a
szállóhelyem is.</p>
<p>Igy kezdődött meg az ismerkedés.</p>
<p>Ismerkedésnek ismeretség a mindennapi rendes folytatása.
Eleintén csak ugy ünnepnapon, azután meg minden napon találkoztak.
Összeszoktak. Természetük összeillett. Elhatározták, hogy
összeállnak, közös lakásra vonulnak. A lány mosást vállal. Erős,
egészséges volt, mosáshoz, vasaláshoz értett. A legény pedig
hivatalt vállal. Ha már szeretik egymást, meg is kell a lányt
becsülni. A napszámmunka bizonytalan kenyér.</p>
<p>Hivatalt! De micsoda hivatalt?</p>
<p>Volt Toklyó Miskának nagy befolyásu hatalmas ismerőse. Egy
közrendőr. Elbeszélte neki sorát, dolgát, istenes szándékát. A
rendőr pártját fogta a kerületi kapitánynál. Igy azután Toklyó
Miska hivatalhoz jutott.</p>
<p>Kapott hordár-engedélyt. És pedig olyan állomásra, a hova négy
utcza torkollott. Volt a közelben két bank és két miniszterség. A
banknak sok hivatalnoka, a miniszterségnek sok fogalmazója és
titkárja. A bankhivatalnoknak sok pénze van: azért nem sajnálja. A
miniszteri fogalmazónak és titkárnak kevés pénze van, ez meg azért
nem sajnálja. Olyan bankhivatalnok <span class="pagenum"><a name=
"Page_180" id="Page_180">-180-</a></span> s miniszteri fogalmazó
pedig kevés van a világon, a ki naponként egy-két levélkét ne
küldene szép asszonyhoz, szinházjegyért, uzsoráshoz vagy lófuttatás
dolgában.</p>
<p>Szerencsés hordár az, a ki ilyen hivatalos állomáshoz juthat.
Alig telt el egy vagy két esztendő, kis lakásuk tisztességesen be
volt butorozva. Fehérnemüt, ágybelit is szereztek a mennyi csak
kellett. Ha Juliánnának valami rokona vendégül jött: annak se
kellett a puszta padlón hálni.</p>
<p>Azonban alig telt el egy vagy két esztendő: kis gyerekük is
született.</p>
<p>A kis gyerek isten áldása. De egyuttal kegyetlen hitelező is.
Még olyan embernek is hitelezője, a ki különben sohase csinál
adósságot. Tökéletes pontossággal kell utána a kamatot fizetni.
Szeretetben, gondban, élelemben, ruházatban, orvosban, gyógyitó
szerszámokban s egyéb effélében.</p>
<p>A legelső fizetési kötelezettség pedig abból áll, hogy nevet
adjunk neki. Se neki, se anyjának e miatt ne legyen becsületbeli
fogyatkozása. A név örökség is. Jó apának, jó anyának az az első
gondja, hogy valami örökséget hagyjon gyerekére. A név igen gyakran
jó örökség. A ki Eszterházy herczeg nevet örökölhet: már a neve
után is megélhet uri módon. A Toklyó név azonban nem ér egészen
annyit, de hát az is csak valami. Éjben, sötétben, sáros utczán
sokat ér a kézi lámpás, ha még oly pisla is a fénye. Az életnek
sötét utján, sáros utján annyit megér a becsületes Toklyó-név is.
<span class="pagenum"><a name="Page_181" id=
"Page_181">-181-</a></span></p>
<p>De mi legyen hát a gyermek neve? Mi lenne más, mint Miska? Az
apja is Miska, legyen ő is Miska. Egy nevük lesz ugyan, de azért
nem vesznek rajta össze. Mert a mikorra már a gyerek fölcseperedik:
akkorra az apjának ugy is Mihály lesz a neve. Mire pedig a gyerek
is megérdemli a Mihály nevet: akkorra már ugy se törődik a világgal
az öreg Miska. Öreg lesz, meg is hal, porrá is válik s megint csak
egyetlen Toklyó Miska marad a világon.</p>
<p>Toklyó Miskának mind e tünődése egészen hiábanvalónak bizonyult.
Miska ugyan lehet az ő fia, de Toklyó Miska semmiképen. Az a pap, a
kihez keresztelni elvitték a gyereket, megmondta kereken, hogy a
gyerek törvénytelen, hogy apja-anyja nincsenek a szent házasság
kötelékével összecsomózva s hogy a gyerek ennélfogva lehet ugyan
Miska, de csak anyja neve után Sághy Miska, nem pedig Toklyó
Miska.</p>
<p>Toklyó Miska haragra lobbant, mikor ezt meghallotta.</p>
<p>– Az áldóját annak a papnak! De nem hagyom magam csuffá
tenni!</p>
<p>Fogta a gyereket, oda vitte a paphoz s nagy hangon követelte,
hogy az ő gyerekét az ő nevére irja, ne pedig az anyja nevére. Oda
tartotta a gyereket a pap orra alá.</p>
<p>– Vak-e vagy nem vak a tisztelendő ur? Ha nem vak: nézze meg ezt
a gyereket jól. Lehet-e ez más, mint valóságos igazi Toklyó
Miska?</p>
<p>A pap nem igen nézegette a gyereket, hanem rendőrt szólitott be,
a ki Toklyó Miskát galléron fogta, <span class="pagenum"><a name=
"Page_182" id="Page_182">-182-</a></span> kilóditotta s
gyerekestül, mindenestül a kapitány elé állitotta. El is itélték
Toklyó Miskát csakhamar öt forint büntetésre. Mit kiabál a papnak a
lakásán? De igazságáról ott se mondott le. Volt nála pénz, épen öt
forint. Kivágta a kapitány asztalára s ment haza haragosan, de
büszkén. El volt szánva arra, hogy ügyét tovább viszi.</p>
<p>De a pap se volt rossz ember. Utána ment Toklyó Miskának,
fölkereste őt szerény kis lakásán s apának is, anyának is
megmagyarázta, hogy a kis Sághy Miska csak akkor lehet kis Toklyó
Miska, ha apa és anya előbb szent házasságra lépnek egymással.
Értsék meg hát a jó szót s kövessék a bölcs tanácsot.</p>
<p>Az asszony látta be először az igazságot.</p>
<p>– Bizony édes Miskám, nekünk házasságra kell lépnünk
egymással.</p>
<p>Igaz a! Nem is nehéz dolog. Naponként negyven-ötven jegyes pár
lép házasságra. Akárhány van köztük Toklyó Miskáéknál kisebb ember.
Csak el kell menni a paphoz.</p>
<p>El is mentek a következő napon. Felöltöztek ünneplő ruhába s
odamentek ahhoz a paphoz, a ki a kis Miskát sehogy se fogadta el
kis Toklyó Miskának.</p>
<h3>II.</h3>
<p>– Tisztelendő urunk, csókoljuk a kezét, megfogadtuk ime bölcs
tanácsát, elhatároztuk magunkat a szent házasságra, tessék minket
hamarosan összeadni. <span class="pagenum"><a name="Page_183" id=
"Page_183">-183-</a></span></p>
<p>– Oh édes gyermekeim, a szent házasság isten rendelése, de azért
még se megy az oly hamarosan. Szerezzetek két tanút; te is fiam
egyet, te is lányom egyet, tisztességes, szavahihető férfiakat, a
kik bizonyságot tegyenek arról, hogy köztetek semmi törvényes
akadály fenn nem forog. Azután hozzatok hatósági bizonyitványt,
hogy hol laktok, mi a nevetek, mi a mesterségtek s te fiam, nőtlen
vagy-e s neked lányom, nincs-e már hites társad? Szerezzetek
magatoknak szülői, gyámi, gondnoki vagy gyámhatósági engedélyt a
házasságra. Te fiam mindenekelőtt gondoskodjál bizonyságlevélről,
hogy katonáskodási kötelességednek eleget tettél-e; hol szolgáltál,
a sorhadnál-e vagy a honvédségnél, szárazon vagy vizen szolgáltál-e
s egyáltalán szolgáltál-e vagy valamely okból fölmentettek, vagy
valamely testi hibánál fogva képtelennek találtak? Ha obsitod van:
az is elég. Legeslegelőször pedig hozzátok el keresztleveleteket,
hogy én abból meglássam, ki volt apátok, anyátok; – hol és mikor
születtetek, hány évesek vagytok, nem vagytok-e zsidók, eretnekek
vagy pogányok, vagy egyik is közületek nem zsidó-e vagy eretnek? Ha
mindez megvan, akkor gyertek ide ujra tanuitokkal együtt s akkor
aztán hétről-hétre háromszor egymásután kihirdetlek benneteket s ha
a nagy bőjt közbe nem jön, isten szine előtt megáldom
szövetségteket.</p>
<p>Ezt felelte a jó öreg pap. Szavában nem lehetett kételkedni.
Plébános volt, apátur is volt, nagy tekintélyben is állott a világ
előtt, miért ne mondta volna az igazságot? <span class=
"pagenum"><a name="Page_184" id="Page_184">-184-</a></span></p>
<p>Toklyó Miska csak nézte a pap jóságos arczát s szájának szapora
mozgását. Aztán körülnézett a szobában. Urunk üdvözitőnk képe s a
boldogságos szüz anyának képe s mindenféle öreg és apró szentek
képe ott lógott a falakon. Megnézte ezeket is. Azután az ablakon
keresztül kinézett a nagy világba. S szemeivel azt kérdezte
mindenfelé, hol a pokol fenekéből szedi ő össze ezt a sok tanut,
bizonyságot, levelet, hatóságot, obsitot, engedélyt, felmentést,
beiktatást, kiadványt, okiratot s mindenféle igazságot? De hiába
kérdezte. Feleletet nem kapott sehonnan.</p>
<p>Utóbb mégis magához tért.</p>
<p>– Igen is, tisztelendő urunk, csókoljuk a kezét, majd utána
nézünk a dolognak.</p>
<p>Megfogta az asszony kezét s vezette haza. A mint haza érkeztek:
egyet sodorintott a bajuszán. És oda fordult az asszonyhoz.</p>
<p>– Micsoda vallásu vagy te édes Julcsám?</p>
<p>– No ha te még azt se tudod Miska! Hiszen csak nem vagyok más
mint kálvinista! Valamennyi vérem mind kálvinista Komáromban. Te se
lehetsz más, mint kálvinista.</p>
<p>– De bizony lehetek én, a minthogy vagyok is. Mert én orosz
vallásu vagyok.</p>
<p>– Csak nem ment el az eszed. Hogy lehetnél te már orosz
vallásu?</p>
<p>– Ugy lelkem, hogy apám is az volt, meg anyám is, hát én se
lehettem más.</p>
<p>– Hát aztán hol születtél te édes Miskám? <span class=
"pagenum"><a name="Page_185" id="Page_185">-185-</a></span></p>
<p>– E fölött már én is sokat gondolkodtam, de nem tudom
kitalálni.</p>
<p>– Hát azt tudod-e mikor születtél?</p>
<p>– Nem tudom én azt se.</p>
<p>– Hát édes apád, édes anyád hol van eltemetve?</p>
<p>– Sohase láttam én se édes apámat, se édes anyámat. Engem csak a
falu nevelt föl.</p>
<p>– Micsoda falu te?</p>
<p>– Annak a falunak a neve: Ördög-Ábrány. Valahol ott fekszik a
Tiszán túl.</p>
<p>Juliánna asszony csak azért nem vetett magára keresztet, mert a
kálvinista természetéhez nem illett. De egy darabig mégis szótlanul
nézett Toklyó Miskára.</p>
<p>– Hát már most hogy szerezzük meg mi azt a sok igazságot, a mit
a pap ránk olvasott?</p>
<p>Hiszen ha Toklyó Miska erre meg tudott volna felelni! De úgy
eltünődött e fölött, hogy még bajusza is lekonyult a nagy
tünődésben.</p>
<p>Végre is jó ötlete támadt.</p>
<p>– Ne búsulj lelkem Julcsa, tüstént beszélek Karika Péterrel.
Majd eligazitja az az én dolgomat.</p>
<p>Ez a Karika Péter volt a közrendőr. Toklyó Miskának ama hatalmas
pártfogója.</p>
<p>Pétert nagyon szerették a főkapitányságnál. Ügyes ember is volt,
régóta állt is szolgálatban, de meg különös érdeme is volt. A
magyar királyi állami rendőrség központi kandurmacskája egyedül
csak az ő szavára hajlott és senkinek másnak szót nem fogadott.
Hires macska volt ez az egész fővárosban. Egyszer elkóborolt
<span class="pagenum"><a name="Page_186" id=
"Page_186">-186-</a></span> a Gellérthegy tulsó oldalára is. Ha
Karika Péter haza nem hozza: talán elveszett volna örökre.</p>
<p>De ez se használt. A kandurt ugyan haza tudta hozni, de Toklyó
Miska baján segiteni nem tudott. Adott azonban jó tanácsot.</p>
<p>– Miska öcsém, nagy a te sorod. Pap nélkül, prókátor nélkül,
biró nélkül, följebbvalók nélkül azt elvégezni nem lehet. Hordárra
senki se ad semmit, neked pedig nincs költségre és utazásra való
négy-ötszáz forintod. Szegődj el valami nagy mágnáshoz inasnak,
vagy valami hires bankhoz hivatalszolgának s ha az uraságod
pártodat fogja: akkor dülőre jutsz, különben pedig soha.</p>
<p>Toklyó Miska szót fogadott. Nagy mágnáshoz ugyan nem juthatott,
de hordárkori széles ismeretségénél fogva egy hires bankhoz
csakugyan felfogadták. Jobb hivatalszolgája sohase volt annak a
banknak. De Toklyó Miskán is úgy állott az a fényes gombos
hivatalszolgai egyenruha, mintha csak rá öntötték volna. Urai előtt
napról-napra növekedett becsülete.</p>
<p>Mikor pedig egészen megnövekedett: bekérezkedett az igazgatóhoz.
Milliomos ur, képviselő és hatalmas ember volt az igazgató,
tetszett neki Toklyó Miska esete, meg is bizta a bank jogtanácsosát
rögtön, hogy halogatás nélkül segitse be Toklyó Miskát a szent
házasság keritett aklába. Az igazgató viseli a költségeket.</p>
<p>A jogtanácsos tudós és erélyes ember volt s fölötte buzgó. A
világ minden váltó és kereskedelmi törvényét, perrendtartását,
végrehajtási eljárását, részvénytársulati statutumait s vasuti
üzletszabályát tökéletesen tudta, <span class="pagenum"><a name=
"Page_187" id="Page_187">-187-</a></span> de Verbőczy Hármas
Könyvét nem ismerte. Sikerült is neki minden egyházzal, pappal,
rendőrséggel, hatósággal, polgármesterrel és kerületi
előljárósággal csakhamar úgy összeveszni, hogy utóbb minden
hivatalbeli ember a fogait csikorgatta már dühében, ha a Toklyó
nevet hallotta vagy papiroson látta. Szegény Toklyó Miska pedig
utóbb már semmi hatósághoz lábát be nem tehette, hogy onnan nyomban
ki ne dobták volna.</p>
<p>A Toklyó-ügy országos ügygyé kezdett válni. Árnyéka kezdett már
ráborulni a hatalmas bankra is.</p>
<p>Becsöngeti egyik napon az igazgató Toklyó Miskát.</p>
<p>– Miska, én a maga ügyét tovább nem győzöm költséggel; – a
jogtanácsos ur pedig kijelentette, hogy inkább lemond állásáról s
kibujdosik Amerikába, mintsem a maga ügyével foglalkozzék. Adok
három hónapot, keressen más állást, vagy mondjon le a
házasságról.</p>
<p>– Köszönöm a nagyságos ur kegyességét, de nekem a három hónap
nem kell, elmegyek azonnal.</p>
<p>– Miért?</p>
<p>– Azért, mert a mióta a szent házasságra akarok lépni: azóta
nincs becsületem sehol. Ütnek, dobnak, taszigálnak, a kutyákat rám
uszitják, minden hivatalbeli ur úgy néz rám, mint a vasvilla; – én
tehát mást gondoltam.</p>
<p>– Lemond ugy-e a házasságról?</p>
<p>– Azt nem teszem, mert a becsület az első. A mióta a házasságom
után járok, megint született egy gyerekem. Most már van kettő. Én a
lelkem Julcsámnak megigértem, hogy megesküszöm vele, a
gyermekeimnek <span class="pagenum"><a name="Page_188" id=
"Page_188">-188-</a></span> is törvényes nevet akarok szerezni:
nekem tehát meg kell házasodnom.</p>
<p>– Mit csinál hát?</p>
<p>– Elmegyek irodaszolgának vagy az országbiróhoz, Majláth ő
kegyelmességéhez, vagy pedig Bakony-Magyar-Szent-Királyi Kelemen
urhoz, a ki országgyülési képviselő s a világnak leghiresebb
ügyvédje. Akármelyik karolja fel az ügyemet: győztes leszek.</p>
<p>Én lettem volna az a képvivelő és az a hires ügyvéd. Az
országbiróhoz be nem jutott Toklyó Miska, tehát nekem kellett őt
felfogadnom.</p>
<p>Nagyon jól viselte magát. Megismerkedtem asszonyával is. Derék,
jóravaló asszonynak látszott. Közeli és vérszerinti rokona volt egy
nagy költőnek, már csak ezért is dülőre akartam vinni azt a
házassági ügyet.</p>
<p>Elő is hozta panaszát Toklyó Miska már a második hónapban.</p>
<p>Tizenegy jogtudós emberem volt az irodában. Ügyvédek, bejegyzett
joggyakornokok, negyedéves jogászok. Volt köztük egykori
képviselőtársam is.</p>
<p>Összehivtam őket szaktanácskozásra s eléjük terjesztettem az
ügyet. Jelen volt Toklyó Miska is a tanácskozáson. Hadd lássa, hogy
az ő ügye nem gyerekség.</p>
<p>Előszedtük a Corpus Jurist és a Tripartitumot, Kövyt, Kelement
és Frankot, a tridenti zsinat végzéseit és a magyar kálvinisták
kánonait s végezetül a Szent Irást. Mert az ugyan bizonyos volt a
szaktanácskozmány előtt, hogy csupán csak ezek a nagy auktoritások
Toklyó Miskát egyedül önmagukban czélhoz nem <span class=
"pagenum"><a name="Page_189" id="Page_189">-189-</a></span>
segitik, de nem kevésbbé volt bizonyos az is, hogy ezek nélkül az ő
ügyének kibonyolitását még csak meg se lehet kezdeni.</p>
<p>Nézzük csak: miből is állott ez az ügy.</p>
<p>Toklyó Miska szent házasságra akart lépni Sághy Juliannával.
Juliannának megvolt minden okirata, Toklyó Miskának pedig nem volt
meg semmi okirata.</p>
<p>A szent házassághoz eskü kell pap előtt. Ámde házassági esküre
keresztlevél nélkül nem bocsátanak semmiféle keresztyént, még magát
a királyt se.</p>
<p>Mert a ki férj akar lenni: annak be kell bizonyitani, hogy ő
született valahol és valamikor és valakitől.</p>
<p>Be kell bizonyitani, hogy ő férfi, nem pedig asszonyszemély.</p>
<p>Be kell bizonyitani, hogy ő valamely törvényes egyházhoz és
felekezethez tartozik.</p>
<p>Be kell bizonyitani, hogy azt a törvényes kort már elérte, a
melyben neki az országos törvények a házasságot megengedik.</p>
<p>Mindezt csak a keresztelő levél bizonyitja be, semmi más. Ha ezt
meg nem szerezhetjük vagy ki nem pótolhatjuk: akkor Toklyó Miska
törvény szerint még meg se született. Olyan ember pedig, a ki még
meg se született, Sághy Juliannát feleségül nem veheti, ha az isten
már tizenkét gyermekkel áldotta is meg őket.</p>
<p>Mindez azonban a megoldhatatlan csomóknak csak kis része volt.
Semmi se lett volna könnyebb, mint Toklyó Miskát valamely paphoz
odahurczolni, fejére egy kanna vizet tölteni, fölötte egy imát és
egy áldást <span class="pagenum"><a name="Page_190" id=
"Page_190">-190-</a></span> elmondani s őt ekként az anyakönyvbe
bevezetni. Kész a keresztelő levél.</p>
<p>Ugy de a keresztelő levélbe bele kell tenni, hogy a csecsemő hol
és melyik napon született. De hetedhét országon keresztül se
találunk olyan bölcs vagy olyan bolond embert, a ki Toklyó Miskáról
megmondhatná, hogy hol és melyik napon született.</p>
<p>És igy tovább.</p>
<p>Naplóm majd számot ad arról, mennyi munkába került nekem és az
országnak ez a házasság.</p>
<h3>III.</h3>
<p>A világ teremtése hat napig tartott. Eddig tartott az irodabeli
jogtudósok szaktanácskozása is.</p>
<p>Azután hozzáláttunk a munkához.</p>
<p>Különös szerencse lett volna, ha egyenes uton megtaláljuk a
keresztlevelet. Ehhez kellett tehát hozzáfognunk először is.</p>
<p>Toklyó Miska agyában valami homályos emlékezet borongott arról,
mintha kicsi gyerek korában hallotta volna valakitől, hogy szülei
Nagy-Kállóban vagy Ungvárott laktak valaha s később költöztek volna
Ördög-Ábrányba. Ezen a három helyen kellett keresni a
keresztlevelet.</p>
<p>Először is nagy komolysággal irtunk az ördög-ábrányi orosz
görög-katholikus paphoz, hogy Toklyó Miska keresztlevelét küldje
meg. Ott születhetett 1840, 1841 <span class="pagenum"><a name=
"Page_191" id="Page_191">-191-</a></span> vagy 1842 körül vagy a
faluban, vagy valamelyik pusztán vagy egy kisebb tanyán.</p>
<p>Öreg ember volt a jó orosz pap. Nem sokat törődött már a
világgal és épen semmit se törődött Toklyó Miskával. Nem is felelt
a levelünkre.</p>
<p>Ujra irtunk, ujra nem felelt. Akkor megfenyegettük mindenféle
hatósággal, felsőbbséggel s erélyesebb beavatkozással. Fél is a pap
a hatóságtól, felsőbbségtől. Azért se felelt.</p>
<p>Panaszt emeltünk ellene Szabolcs vármegye alispánjánál, azután a
munkácsi püspöknél, azután a vallásminiszternél. A sok abajgatásra
adott felvilágositást végtére is. De nem volt ebben semmi köszönet.
Még ki is figurázott bennünket.</p>
<p>Azt irta, hogy ő minden anyakönyvet átvizsgált s a vidéken
szokásos juhtenyésztés minden terminológiáját figyelembe vette, de
ő se Toklyó, se Kos, se Ürü, se Bárány, se Meddő néven semmiféle
Miskát az anyakönyvben nem talált. Ne is zaklassák tovább, mert ő
öreg ember és istennek szolgája, neki békesség kell.</p>
<p>Igaza volt.</p>
<p>Volt egy ügyes joggyakornokom. Tudott mindenféle nyelven, még
németül is. Adtam neki igazoló levelet s elküldtem Ördög-Ábrányba,
Ungvárra és Nagy-Kállóba, keresse fel az egyházak lelkészeit, a
városok és községek előljáróit s forgasson fel minden irást,
jegyzőkönyvet, anyakönyvet, adóösszeírást, közmunkajegyzéket,
birságlajstromot, párbérkirovást, jobbágyok és zsöllérek
urbáriumát; – igy majd talán ráakad a Toklyó névre. <span class=
"pagenum"><a name="Page_192" id="Page_192">-192-</a></span>
Mindenféle hatalmas urhoz szóló ajánlólevelekkel is elláttam
bőségesen.</p>
<p>Oda járt három hétig s visszajött eredmény nélkül. Nincs
Toklyó-familia a világon.</p>
<p>Az egyenes uton tehát nem boldogultunk. Verbőczy
Hármas-Könyvének utjára kellett tehát térnünk.</p>
<p>Előbb azonban tettünk még egy kisérletet. Hátha lehetne időt
nyerni mégis.</p>
<p>Juliánna asszony ragaszkodott ahhoz, hogy ő s gyermekei
kálvinisták maradjanak s Toklyó Miska is becsületbeli dolognak
tartotta, hogy az asszony szándékán erőszakot ne tegyünk. Ő is
kálvinista akart lenni minden áron.</p>
<p>De sora van ennek is.</p>
<p>A vallást se nem illik, se nem szabad olyan könnyen változtatni,
mint a felöltőt. Szigoru törvények vigyáznak erre.</p>
<p>El kell menni a paphoz s neki bejelenteni, hogy az ember vallást
akar változtatni.</p>
<p>A pap aztán vagy lelkére beszél, hogy csak maradjon meg a régi
akolban a régi pásztor mellett, vagy összeszidja kegyetlenül s
pokolra kivánja s minden ördögöt, elkárhozást s örökös tüzet,
lángot, gyehennát rászabadit. Ha pedig se a szép beszéd, se az átok
nem használ: akkor ugy kilöki a szobából, a lába se éri a
földet.</p>
<p>Ez a törvényes eljárás.</p>
<p>De ha négyszem közt löki ki: az nem érvényes. Az áttérőnek két
tanut kell azután magával vinni, s ha a két tanu is látja, hogy az
áttérőt kilökték: ez már <span class="pagenum"><a name="Page_193"
id="Page_193">-193-</a></span> törvényes is, érvényes is. Akkor az
áttérőt beveszi az uj vallás papja, különben pedig be nem
veszi.</p>
<p>No szegény Toklyó Miska, próbálj szerencsét ez uton is. Hátha
igy mégis be tudnánk csempészni a kálvinisták anyakönyvébe.
Mindjárt lenne valamiféle keresztlevél a számodra.</p>
<p>Toklyó Miska budapesti lakos volt, neki tehát a budapesti orosz
katholikus papnál kellett jelentkezni.</p>
<p>Úgy ám, csakhogy Budapesten orosz katholikus egyház és pap
nincsen. Nincs tehát itt kinél jelentkezni.</p>
<p>Sebaj.</p>
<p>Budapest bizonyosan leánya valamely orosz hitü egyháznak. Csak
meg kell keresni, hol lakik az édes anya-egyház. Bizonyosan az lesz
az édes anya, a ki ide legközelebb fekszik.</p>
<p>Meg is találtuk. Hajdu-Böszörmény fekszik legközelebb. Jó magyar
fészek; kuruczok és hajduk lakják; ezek már csak nem vetnek gáncsot
abban, hogy Toklyó Miska és Sághy Juliánna czélt ne érjen.</p>
<p>Irtam a hajdu-böszörményi orosz papnak s nagy tisztelettel
megkérdeztem, hogy az ő leánya-e Budapest; – ha pedig nem az ő
leánya: hát akkor kinek a leánya?</p>
<p>Rögtön felelt, a hogy illik mivelt és nagy tiszteletü buzgó
lelkészhez.</p>
<p>Azt felelte, hogy igazság szerint és a régi hagyományok emlékei
szerint Budapest az ő leánya volna ugyan, de az ország kormányai s
az egyházak fejedelmei a leányegyház szervezéséről már emberöltők
óta megfeledkeztek, igy hát valósággal még se az ő leánya,
<span class="pagenum"><a name="Page_194" id=
"Page_194">-194-</a></span> hanem azért az ő hiveinek ügyeit a
budapesti római katholikus egyház lelkészei készséggel ellátják.
Toklyó Miska tehát forduljon azokhoz.</p>
<p>Előre láttam, hogy Toklyó Miska megint ujabb bajba keveredik; de
most már mindegy volt, a kisérletet folytatni kellett.</p>
<p>Elment Toklyó Miska a belvárosi apáthoz. Öreg, jólelkü, nagy
kegyességü, istenes életü, de buzgó hitü férfiu volt az. Toklyó
Miska tiszta, fekete, ünneplőruhájába öltözött s nagy alázattal
kezet csókolt a jó apátnak.</p>
<p>– Én vagyok az a Toklyó Miska, főtisztelendő szent atyám. De én
szüleim után görög katholikus orosz vallásu vagyok s ezért
könyörögném, hogy miután nekem itt lelkipásztorom nincs, az én nagy
lelki gyötrődésemben főtisztelendő szent atyám segitene meg
engem.</p>
<p>– Szivesen édes fiam, csak tárd ki szivedet egészen; – minden
bajodnak, bánatodnak és gyötrődésednek isten segitségével orvosa
leszek.</p>
<p>– Van egy derék, becsületes asszonyszemély, az én lelkem
Julcsám, a kivel már több esztendő óta együtt lakom. Szeretnék vele
törvényes házasságra lépni.</p>
<p>– Jóravaló igyekezet édes fiam, emberséges dolgot mivelsz, jóvá
hagyom.</p>
<p>– Ugy de főtisztelendő szent atyám, az én lelkem Julcsám
kálvinistának született s az is akar maradni, sőt a gyerekeink is
kálvinisták.</p>
<p>– Ejnye te Toklyó Miska, te egy istentől elrugaszkodott Toklyó
Miska vagy, mit akarsz hát te most én tőlem? <span class=
"pagenum"><a name="Page_195" id="Page_195">-195-</a></span></p>
<p>– Csak azért könyörögném főtisztelendő szent atyám, hogy én is a
leendő feleségem és meglevő gyermekeim hitén akarnék lenni, adna
tehát nekem az én távollévő papom helyett engedelmet arra, hogy a
kálvinisták közé átmehessek.</p>
<p>A jó apát arcza elkomorodott. Szemmel látható volt, hogy a szent
egyháznak ilyen duhaj módon való megsértése miatt haragos
gerjedelem kezd az ő buzgó lelkében erőre kapni. S hozzá még nem is
igazi hive ez az ember.</p>
<p>– Mit akarsz édes fiam? Eretnekké akarsz te lenni az én
segitségemmel? – Az én segitségemmel? – No várj egy kissé!</p>
<p>Volt a szobában egy kis oltár. Az oltár sarkához támasztva az
apát ur botja. Vastag, erős spanyol nád, keresztben álló vastag
elefántcsontból való fogantyuval. Nyomott vagy két kilót. Oda
tipegett a bothoz a jó öreg apát ur. Jobb kezébe fogta azt a botot
s azután oda állt Toklyó Miska közelébe.</p>
<p>– Hadd hallom csak még egyszer fiam, mit akarsz te?</p>
<p>S fölemelte azt a botot.</p>
<p>A szarvas nem ludtalpu, Toklyó Miska pedig ludtalpu volt. De
azért a szarvas nem ugrik oly gyorsan, mint a mily gyorsasággal
Toklyó Miska kiugrott az ajtón. Ennek köszönheti szárazon lett
menekülését.</p>
<p>Jött hozzám nagy lélekszakadva s elpanaszolta sorsát.</p>
<p>Tudtam én azt előre, hogy az lesz a sorsa. De mindegy volt már.
Most már csak előre kellett menni. <span class="pagenum"><a name=
"Page_196" id="Page_196">-196-</a></span></p>
<p>A törvényszabta időben két előkelő tanuval jelent meg Toklyó
Miska a jó apát előtt. A jó apát pedig megint csak kiverte Toklyó
Miskát két előkelő tanujával együtt. A minthogy egyebet nem is
tehetett jó lélekkel.</p>
<p>De legalább megvolt a bizonyitvány a két tanutól.</p>
<p>Rögtön ment a bizonyitványnyal a kálvinista parókhiára.</p>
<p>Akkor még egy parókhiájuk volt a kálvinistáknak a fővárosban.
Két hires papjuk volt ott. Az egyik püspök volt, főrendiházi
törvényhozó, nevezetes költő, iró és szónok, emberszerető nemes
szivü jó ember. Ő hozzá küldtem Toklyó Miskát.</p>
<p>A hogy sejtettem ugy következett be. A törvénytudó nagy püspök
rögtön kiböngészte Toklyó Miska dolgának gyöngeségeit. Kezét
megcsókolni ugyan nem engedte, sőt Toklyó Miska kezét megrázta
barátságosan, de azért igy szólt hozzá.</p>
<p>– Örvendezik az én lelkem, hogy te édes felebarátom az én
egyházam igaz hivei közé kivánkozol, de azért én téged most még az
én hiveim közé be nem vehetlek. Mivelhogy az ország alkotmányát
szentül meg kell tartanunk, nagyoknak és kicsinyeknek egyaránt; –
az alkotmány pedig világosan rendeli, hogy az, a ki áttérni
szándékozik: saját lelki pásztoránál jelentse ki ebbeli szándékát.
A mit te édes felebarátom nem cselekedtél, mert te római katholikus
lelkésznél jelentkeztél, holott pediglen te a görög katholikus
egyháznak lennél hive. Eredj tehát nyugodt lélekkel haza
<span class="pagenum"><a name="Page_197" id=
"Page_197">-197-</a></span> a te békességes hajlékodba s kezd ujból
s most már a helyes uton a te igazságodnak kivivását.</p>
<p>Egészen vidám lélekkel jött hozzám Toklyó Miska. Még dicsekedett
is, hogy legalább a kálvánista parókhián meg nem verték.</p>
<p>– Megkapod te Toklyó Miska még ott is a verést.</p>
<p>De ezt csak ugy gondoltam, Toklyó Miskának fenhangon meg nem
mondtam. Minek keseritsem az életét szegénynek?</p>
<p>A kálvinista püspök ur szavában mégis volt utmutatás. Hátha
Toklyó Miska a hajdu-böszörményi orosz papnál jelentkeznék az
áttérés dolgában s onnan hozna két tanu-bizonyitványt? Akkor a
püspök urat szaván lehetne fogni s Toklyó Miska mégis csak bele
kerülne az anyakönyvbe.</p>
<p>Kocsira raktuk Toklyó Miskát s küldtük Hajdu-Böszörménybe.
Elküldtem vele egyik ügyes, virgonczeszü emberemet is. A pap ugyan
ott is kilóditotta Toklyó Miskát, de néhány hét mulva a szükséges
bizonyitványnyal mégis csak visszaérkeztek hozzám.</p>
<p>Megint elküdtem a kálvinista püspökhöz. E jó püspök urat azonban
megtéveszteni nem lehetett. Szórul-szóra igy felelt:</p>
<p>– Valamint öt hét előtt: ép akképen örvendezik az én lelkem ma
is, hogy te édes felebarátom az én egyházam igaz hivei közé
kivánkozol, de azért én téged még most se vehetlek be az én hiveim
közé. Mert igaz ugyan, hogy te most már saját egyházadbeli görög
katholikus lelkésznél jelentetted be áttérési szándékodat,
<span class="pagenum"><a name="Page_198" id=
"Page_198">-198-</a></span> de ez meg nem a te lelkészed volt,
minthogy te budapesti lakos vagy: Budapest pedig nem
Hajdu-Böszörmény. Az ország alkotmányát szentül meg kell tartanunk,
nagyoknak és kicsinyeknek egyaránt; az alkotmány pedig azt
parancsolja, hogy ily esetben kiki a saját lakása szerint való
lelkésze előtt jelentkezzék. Te ezt édes felebarátom nem
teljesitetted, igy hát rajtad ez úttal se segithetek.</p>
<p>De most már Toklyó Miska igazán elkeseredett s keserüségében
sirva fakadt.</p>
<p>– Mi lesz az én lelkem Julcsámból? Mi lesz az én ártatlan
gyerekeimből? Segitsen meg méltóságos uram, hiszen én arról nem
tehetek, hogy a hol én lakom: ottan nincsen papom s a hol volna
papom: ott meg én nem lakom. Adjon legalább jó tanácsot.</p>
<p>– Én, édes felebarátom, istennek igéit hirdetem s nem a törvény
parancsait latolgatom. Vannak Mózesek és próféták a te számodra is,
keresd föl azokat.</p>
<h3>IV.</h3>
<p>Nagy búsan jött hozzám vissza Toklyó Miska.</p>
<p>Igaza is volt.</p>
<p>De a jó püspöknek is igaza volt. Ilyen mellék úton az örök
üdvösségbe becsusszani csakugyan nem engedhette Toklyó Miskát. Rá
kellett lépnünk az egyenes útra.</p>
<p>Jövel jó öreg Verbőczy a te Hármas Könyveddel! Jőjjetek elő ősi
jogunk testei és lelkei: te avas Corpus <span class=
"pagenum"><a name="Page_199" id="Page_199">-199-</a></span> Juris,
ti Kövy, Kelemen és Frank régen alvó híres tudósok, emeljétek föl
ti a ti bölcs szavatok: megtalálható a ti tanítástokban az egyenes
út.</p>
<p>Régen is megtörtént akárhányszor, hogy egyik vagy másik embernek
szüksége lett volna a keresztelő levélre, de ilyen levelet
előmutatni nem tudott. Zsidó, czigány, zarándok, remete, szegény
legény, uton járó, kóbor hajdu, szökött katona, tűzhely nélkül való
nem is akarta, hogy keresztelő levele vagy születési bizonyítványa
legyen. Kinek mi köze ahhoz: hol született, mikor született s ki
volt apja-anyja? Sokszor maga se tudta s ha tudta is,
eltagadta.</p>
<p>Az anyakönyv se régi dolog. Sok helyen alig van másfélszáz
esztendős. Az előtt nem sokat törődtek azzal, ki hány esztendős? A
ki jó szinben volt: az volt a fiatal ember; a ki nyavalyás volt s
lábát húzta, fogát szítta, nyögve beszélt: az volt a vén ember. Ha
a lovat meg tudta ülni amugy szőrén-pőrén: legalább volt négy-öt
éves. Ha serkedzett a bajusza: legényszámba jutott. Ha szürkülni
kezdett: java korabeli. Ha megvénült: akkor otthon maradt s ki nem
tette a lábát a kályha mellől. A ki meghalt: eltemették. Nem
hánytorgatták életének hosszát; nyugodjék békével. Az
asszonyfélével is tisztában voltak mindenkor. A lányka csak
nyáladék, mig ugrabugrál. Komolylyá lesz, haja megnő, melle
domborodik: már akkor hajadon. Titkon szabják már rá a főkötőt.
Hamis szeme, eleven mosolya, fényes arcza, ölbeli kicsinyje
megmutatja, ki a menyecske. A ki pedig a délczeg asszonyban föl nem
ismeri az <span class="pagenum"><a name="Page_200" id=
"Page_200">-200-</a></span> asszonyt: az olyan ember vak is, buta
is. Szóba se kell vele állani. Kiváltképen való bárgyu ember pedig
az, a ki lánynál, menyecskénél, java korabeli asszonynál az
életkort keresgéli. Öreg fejszével kell az ilyen embert agyonütni.
Egyebet nem érdemel.</p>
<p>De hát néha mégis meg kellett tudni: ki hány esztendős?</p>
<p>Egykor egy Tomay nemzetségbeli nagy ur magtalan volt s a
veszprémi káptalannál olyan végrendeletet csinált, hogy birtokát
Gulácsy Dömjén legidősebb fia örökölje. A mikor a végrendeletet
megcsinálta: élt azután még vagy negyven esztendeig.</p>
<p>Mikor meghalt: öt Gulácsy-gyerek élt. Élemedett ember
valamennyi. Az öt gyerek közül hárman álltak elő azzal, hogy
Gulácsy Dömjénnek ők a legidősebb gyerekei. Biró legyen, a ki most
már eltalálja az igazságot.</p>
<p>Anyakönyv még akkor nem volt a világon.</p>
<p>Abban minden pörös fél megegyezett, hogy a boldog emlékezetű
Gulácsy Dömjénné született Tomay Fruzsinka asszony sohase szült se
két, se három gyereket egyszerre, hanem egyszerre mindig csak
egyet; a három gyerek közül tehát csak egy lehet a legidősebb. De
hát melyik az? A Jankó, Palkó, Markó-e az?</p>
<p>Édes anyjuk, édes apjuk régen meghalt. Meghalt már anyjuk-apjuk
gyóntató papja is. Senki se tudta még a nevét se annak a papnak, a
ki valamikor megkeresztelte őket. Keresztapák, keresztanyák vagy
nem élnek vagy elköltöztek más országba. Jobbágy, zsöllér,
<span class="pagenum"><a name="Page_201" id=
"Page_201">-201-</a></span> szolgáló ember vagy asszony akadna
talán, a ki emlékeznék valamire, de nem mer az vallani egy se, mert
a három testvér közül kettő bizonyosan nyomban agyonütné vagy
világnak kergetné. Lehetetlen volt tehát tisztába hozni, három
közül melyik a legidősebb.</p>
<p>Vármegye, főispán, országbíró, nádorispán, sőt maga a király is
kifáradt már a pörösködésben. Egyik király a másik után
következett, de a pörnek vége be nem következett. Ha az egyik a
Jankót pártolta, a másik a Palkót kegyelte, a királyfi pedig
rendesen a Markót segitette. Utóbb is meghalt mind a három
Gulácsy-fi, sőt kihalt a Tomay nemzetség után a Gulácsy-nemzetség
is. A király foglalta el mind a két nemzetség minden
birodalmát.</p>
<p>A pörnek hát vége lett volna, de azért még se sült ki, hol az
igazság. Ilyen veszedelemnek többé az országot kitenni nem
lehetett. Kellett hozni törvényt, a mely szerint el lehessen
dönteni, hogy hány esztendős az az ember, a kiről senki se tudja,
hogy hány esztendős.</p>
<p>De hát ki tudja azt megmondani?</p>
<p>Ki tudná más, mint a káptalan?</p>
<p>Tizenkét pap a káptalan. Van köztük prépost, apát ur, hitetlenek
püspöke, olvasó pap, éneklő pap, plebános s valamennyi miséző pap.
A mit a káptalan nem tud: azt már nem tudja senki. A mit pedig
senki se tud, azt a káptalan még mindig tudja. Azért mondják a
csodagyerekről, hogy több esze van, mint a káptalannak. De ez is
csak hivalkodó beszéd. Senkinek se lehet annyi esze, mint a
káptalannak. <span class="pagenum"><a name="Page_202" id=
"Page_202">-202-</a></span></p>
<p>A káptalan különösen tud minden titkot. Pajkos káplánok, kápsáló
barátok, beszédes kéregetők besugnak oda minden titkot. Ha gyerek
születik: azt mindig valami titok előzi meg. Az a titok sohase
lehet titok a pap előtt. Azért rendelte az ország, hogy a káptalan
döntse el, a mikor senki se tudja, hogy ki-ki hány esztendő előtt
jött a világra.</p>
<p>Te is Toklyó Miska, légy készen arra, hogy a váczi káptalan
előtt meg kell jelenned. Mivelhogy Budapest körülbelül a váczi
káptalan alá tartozik.</p>
<p>Az eljárás egyszerű.</p>
<p>Bizonyos napra megidézik azt a szerencsétlent, a ki keresi a
saját életkorát.</p>
<p>Azon a napon a nemes káptalan szentszékké alakul át. Hosszu
asztal zöld posztóval bevonva. Feszület van az asztalon és halálfej
és tintatartó és burnótszelenczék. Elől ül a nagyprépost, körülötte
az oszlopos kanonokok, ezek után a többi kanonok. Titkár, jegyző:
fiatal papokból az asztal végén. Ez a szentszék.</p>
<p>Bejön az életkorakereső fél.</p>
<p>Megkérdezik nevét, apját-anyját, születése helyét, keresztapját,
keresztanyját, bérmálási idejét és környülállásait. Mikor gyónt és
hányszor? Mikor volt búcsún először és utoljára? Mire emlékszik
legkorábbi gyerekségéből? Ért-e életében dögvészt, fekete halált,
tatárjárást, kuruczok és labanczok dulásait? Beverték-e fejét
valamikor? Volt-e felesége? Volt-e férje? Volt-e büntetve? Mikor,
miért, ki által? Hány gyereknek apja vagy anyja? És igy tovább!
<span class="pagenum"><a name="Page_203" id=
"Page_203">-203-</a></span></p>
<p>Azután levetkőztetik meztelenre. Férfi-e vagy asszonyi állat:
erről különösen meg kell győződni. Gondosan megnézik minden fogát.
A fogak állapota sokat jelent, Minden fogorvos a pokol fenekére
utasíttatik. Ugy kell maradni mindennek, a hogy isten
megteremtette. Kipödrött bajusz, hetyke beszéd, föstött arcz,
ugráncsi mozdulatok: mindezek kárhozatos tünetek.</p>
<p>Igy készül meg az itélet. S az ítélet határozottan, világosan
megmondja, hogy Kukori Péter vagy Kikeri Örzsébet ennyi s ennyi
esztendős. Ebben aztán kételkedni többé nem lehet, de nem is
szabad.</p>
<p>Toklyó Miskát be kellett jelentenem a váczi káptalanhoz. Noha
láttam, hogy ennek se lesz egyelőre semmi haszna.</p>
<p>Mert 1848-ban és 1868-ban a káptalanok minden világi hatóságát
eltörölték. Attól kezdve a káptalan se a végrendeleteket meg nem
vizsgálhatta, se a tudva nem levő életidőket meg nem szabhatta.</p>
<p>De az országgyülés egy dolgot elfelejtett. Elfeledte megmondani,
kinek legyen ezentul annyi esze, mint a káptalannak; ki mondja meg
ezentul, ki-ki hány esztendős?</p>
<p>Ezen azonban még se akadtunk meg.</p>
<p>Folyamodtunk a váczi káptalanhoz: idézze maga elé Toklyó Miskát,
vizsgálja meg alaposan: hány esztendős s a férfinemhez tartozik-e,
vagy a nőnemhez?</p>
<p>A káptalan elutasított bennünket. Még azonfelül össze is szidott
a maga kegyes módja szerint. Mit zaklatjuk ilyen hiábavalósággal?
Hisz a törvény elvette már tőle <span class="pagenum"><a name=
"Page_204" id="Page_204">-204-</a></span> ezt a hatalmat. Van ő
neki egyéb bokros munkája is, csak azt tudja elvégezni.</p>
<p>Csak ez kellett nekünk.</p>
<p>Folyamodtunk ekkor a fővárosi tanácshoz. Bebizonyitottuk neki,
hogy Toklyó Miskának szükséges tudnia, hogy ő hány esztendős. A
váczi káptalan nem mondja meg, mert a törvény erre neki hatalmat
nem nyujt; – nincs tehát más mód: mondja meg ezt a fővárosi
tanács.</p>
<p>Hatalmas polgármestere volt a fővárosnak. Jó barátom. A siker
czéljából elmentem hozzá személyesen, hogy felvilágositsam.</p>
<p>Kinevetett.</p>
<p>– Jó helyre jöttél barátom. Mi csak elevenekkel és holtakkal
vesződünk, azokkal se bírunk. Most olyan embert küldesz ránk, a ki
meg se született, mégis él. Mit csináljunk mi ezzel?</p>
<p>No ez bíztató kezdet.</p>
<p>Nyakára küldtem Toklyó Miskát külön és Sághy Juliánnát külön. Az
asszony valamennyi gyerekét oda vitte. És sirt a polgármester
nyakán valamennyi.</p>
<p>A polgármester elküldte őket a főügyészhez, mert hát a főügyész
ad ebben az esetben jogi véleményt. A főügyész elküldte őket a
fővárosi képviselet jogügyi bizottságához. A tanács is ide tette át
szakvélemény végett az iratokat. A jogügyi bizottság azonban tovább
küldte az iratokat a közoktatási bizottsághoz, minthogy ez esetben
anyakönyvi dologról, keresztelő levél hiányáról volt a szó. Toklyó
Miskát és familiáját küldtem mindenütt az iratok utján.
<span class="pagenum"><a name="Page_205" id=
"Page_205">-205-</a></span></p>
<p>A Bakony csak nagy rengeteg, de az semmi se a fővárosi
bizottságok rengetegéhez képest. A mely ügy egyszer ebbe beletéved:
nem igazítja azt többé helyes utra semmiféle égi vagy földi
hatalom.</p>
<p>Addig jártak az irások egyik kézből a másikba, egyik
szakbizottságtól a másikhoz, mig utóbb Toklyó Miskának megint
született egy gyereke.</p>
<p>Nagy örömmel és nagy bánattal jött ezt nekem bejelenteni.</p>
<p>– Megint egy gyerek nagyságos uram! Mi lesz én belőlem és
szegény Julcsámból, ha ez még sokáig igy tart?</p>
<p>Erre már én sem tudtam neki megfelelni.</p>
<p>Szerencsére az ország valamennyi hirlapja magáévá tette az
ügyet. A külföld is kezdett már ránk figyelni. Állandó rovattá vált
a Toklyó-ügy. Két táborra oszlott a napi sajtó. Az egyik táborban
ez volt a rovat czime: »Nem anyától lettél.« A másik táborban pedig
ez volt: »Rózsabokorban jöttem a világra.« Mind a két rovat csak a
Toklyó-ügyet tárgyalta.</p>
<p>Ez utóbb is arra inditotta a fővárosi tanácsot, hogy döntsön az
ügyben. Döntött is, de nem volt benne köszönet.</p>
<p>Folyamodásában azt mondta Toklyó Miska:</p>
<p>»Azért fordulok a székes főváros tanácsához, mert huszonöt év
óta itt lakom és mert születésem helyéről nincs tudomásom.«</p>
<p>Erre a fővárosi tanács azt felelte:</p>
<p>»Folyamodó az ő kérelmével azon törvényhatósághoz utasíttatik,
melynek területén született.« S hivatkozott <span class=
"pagenum"><a name="Page_206" id="Page_206">-206-</a></span>
hetvenhét törvényre, melynek alapján másként nem dönthetett.</p>
<p>Ez még semmi.</p>
<p>A döntés másik pontja így szólt:</p>
<p>»Minthogy folyamodó maga beismeri, hogy ő anyakönyvezve nincs:
ennél fogva kétségtelen, hogy az általa használt Toklyó Miska név
önkényüleg fölvett név s ez őtet törvényesen nem illeti,
folyamodása tehát már az okból se volt érdemileg elintézhető, mert
törvényes nevét bejelenteni elmulasztotta.« Erre is hetvenhét
törvényt idézett a fővárosi tanács.</p>
<p>Toklyó Miska most már dühösen rontott be hozzám. Bor volt benne.
Bajusza ugy állt, mint a bika szarva.</p>
<p>– Tessék megmondani, kit öljek meg. Valakit meg kell ölnöm. Mert
én az én becsületes Toklyó Miska nevemet elsinkófálni nem
engedem.</p>
<h3>V.</h3>
<p>Az kellett volna még csak, hogy szegény Toklyó Miskát pörbe
vonják idegen név használata miatt.</p>
<p>Pedig ehhez is közel álltunk.</p>
<p>Törvényes alap volt rá elég. Mert hogy Toklyó Miska, miért
Toklyó és miért Miska: ezt ugyan a világért se tudtuk volna
igazolni. Hiszen ezt is csak a keresztelő levéllel lehet
igazolni.</p>
<p>Egy rendőrkapitány bele is akart kapczáskodni e miatt Toklyó
Miskába, de őt szerencsésen lemordiáztam. Várja meg, mig valaki
panaszt tesz a Toklyó név viselése <span class="pagenum"><a name=
"Page_207" id="Page_207">-207-</a></span> miatt. Segitségemre jött
Karika Péter közrendőr is. Igy aztán megigérte a mérges
rendőrkapitány, hogy bevárja a fölebbezést s a belügyminiszter
határozatát.</p>
<p>Olyan fölebbezést is keveset látott még a fővárosi tanács, mint
a milyent az ő határozata ellen benyujtottam. Egy fiatal
joggyakornokra biztam a fogalmazást, a ki még tud lelkesülni az
örök igazságért. Megnyomta a tollat kegyetlenül. Birsággal is
büntették miatta Toklyó Miskát. Nekem kellett megfizetnem.</p>
<p>Mindez kicsi dolog.</p>
<p>Nagyobb az, hogy a miniszternél kedvező döntést tudtam
elérni.</p>
<p>Elővettem képviselői tekintélyemet. Épen negyed százada voltam
már minden kormánynak tántorithatlan támasza. Sohase kértem érte
semmit. Megmondtam a miniszternek, hogy huszonöt esztendős
számadást ró le a kormány, ha most az egyszer igazságot szolgáltat.
Ha pedig most se teszi meg: egyenesen átmegyek a szélső ellenzékre.
Meg nem állok a köztársaságig.</p>
<p>Használt az erélyes föllépés. S különösen használt, hogy minden
fogalmazón, titkáron, osztálytanácsoson és államtitkáron keresztül
gázoltam. Hiszen már magam is kezdtem unni a munkát is, a költséget
is. Nyilvánvaló, hogy addig nem lehet rend és jogbiztonság az
országban, mig a Toklyó-ügy dülőre nem jut.</p>
<p>A miniszter utasitotta a fővárosi tanácsot, hogy Toklyó Miska
számára állitson ki korbizonyitványt.</p>
<p>Idáig tehát eljutottunk valahára. Még magam is alig álmodtam
arról, mi lesz ebből a nagy sikerből. <span class=
"pagenum"><a name="Page_208" id="Page_208">-208-</a></span></p>
<p>A fővárosi tanács megbizta az V-ik kerületi előljáróságot a
korbizonyitványi adatok összegyüjtésével.</p>
<p>Mióta szolgál nálam Toklyó Miska? Meddig szolgált a banknál?
Meddig volt hordár? Mennyi időn át napszámoskodott? Hát az előtt
hol járt, mivel foglalkozott? Mit csinált Szolnokon, Aradon,
Hajdu-Bagoson, Nagy-Kállóban? Ki volt apja-anyja? Élnek-e valahol
rokonai? Hol élnek és miből élnek? Kit tud tanunak maga mellett
megnevezni? Pintye Gergelyt vagy Rózsa Sándort nem hajszolták úgy
meg, mint Toklyó Miskát.</p>
<p>Elmult a tél, tavasz lett. Elmult a nyár is, jól belejöttünk az
őszbe s a sok megkeresés, átirat, pótlás, kihallgatás még se akart
véget érni. A főváros költségvetésébe föl kellett venni külön
irattári szekrényt a Toklyó-ügy iratainak számára.</p>
<p>S mindez még csak előnyomozás volt. A vizsgálat még ezután
következett.</p>
<p>Addig hajszoltam a kerületi előljárót, mig végre a rendes
vizsgálatot és a helyszini szemlét elrendelte. Jelen voltam a
szemlén és vizsgálaton magam is.</p>
<p>A helyszini szemlének az volt a feladata, hogy Toklyó Miska
tagjait s tetemének mivoltát orvosilag megvizsgálják. A kerületi
fizikust rendelték ki erre.</p>
<p>Mikor nőtt be a feje lágya?</p>
<p>Hány esztendeje annak, a mikor a bölcsességfoga kinőtt?</p>
<p>Mióta tudja kipödörni a bajuszát?</p>
<p>Micsoda betegségekben szenvedett gyerekkora óta?</p>
<p>Iszákos-e? Tud-e aludni? Nincsenek-e szédülései, rémlátásai?
<span class="pagenum"><a name="Page_209" id=
"Page_209">-209-</a></span></p>
<p>Megmérték keresztben, hosszában. Fejéről, koponyájáról egész
statisztikát készitettek. Végre lefényezték előlről és hátulról. A
ludtalpát még se vették észre.</p>
<p>Mindezt eddig még csak a kerületi fizikus végezte. Szükségesnek
mindezt azért látta, hogy tájékozódást szerezzen Toklyó Miksa
életkora felől.</p>
<p>Következett a kerületi előljáró. Most aztán ő fogta vallatóra
Toklyó Miskát.</p>
<p>– Kérdezem önt állitólagos Toklyó Miska!</p>
<p>Toklyó Miskát meg kellett fognom, hogy ezért az »állitólagos«
szóért hasba ne rugja a kerületi előljárót.</p>
<p>Száztizenhárom kérdést intézett hozzá. Fölirták papirosra az
összes kérdéseket.</p>
<p>– Beszélje el Toklyó Miska, micsoda esemény az, melyre életének
legkorábbi szakából vissza tud emlékezni.</p>
<p>– Emlékezem arra, hogy egyszer leestem a szederfáról.</p>
<p>– Hogy került ön a szederfára?</p>
<p>– Fölmásztam rá magam.</p>
<p>Ezt fontos körülménynek találták. Lehetett ekkor öt évestől tíz
évesig.</p>
<p>Elvégre a kifogyhatatlan kérdések áradatában a gondviselés
világot gyujtott Toklyó Miska elméjében.</p>
<p>– Emlékezem arra, hogy egyszer libát őriztem Ördög-Ábrányban a
falu végén a libalegelőn, aztán katonák jöttek oda, szétverték a
libáimat s ágyukat állitottak föl a libalegelőn. A faluban azt
mondták, hogy ezek orosz ágyuk voltak. <span class=
"pagenum"><a name="Page_210" id="Page_210">-210-</a></span></p>
<p>Ez már nagy dolog volt.</p>
<p>Közös erővel siettünk a jó kedvü és nagy tudományu Hegyessy
Mártont Nagy-Váradon megkérdezni, mikor voltak orosz tüzérek
Ördög-Ábrányban? Nála föl van jegyezve minden katonáról, hogy
napról-napra hol járt, mit csinált, hol evett ebédet és vacsorát.
Nyomban meg is irta, hogy Krizsiev orosz ütegparancsnok ágyui
1849-ik évi junius hó 29-én délután három órakor voltak az
ördög-ábrányi libalegelőn.</p>
<p>Most már az volt a kérdés, mekkora lehetett Toklyó Miska
emlékező tehetsége az ő gyerekkorában?</p>
<p>A kerületi előljáróság erre is megfelelt. Tekintettel Toklyó
Miska elmebeli állapotának szerény méreteire: ő akkor hét évesnél
fiatalabb s tiz évesnél idősebb nem lehetett. Előbb nem
születhetett tehát, mint 1839-ben, de később se mint 1842-ben.
Vagyis a tudomány szabályai szerint ezen folyó esztendőben ő közép
számitással negyvenöt évesnek tekinthető, kizártnak tekinteni
azonban nem lehet, hogy egy-két évvel mégis idősebb vagy fiatalabb.
Nem ellenkeznek ezzel az orvosi látlelet pontjai s különösen nem
ellenkezik bőrének, szőrének, fogainak s egész csontrendszerének
állapota.</p>
<p>Igy szólt a korbizonyitvány.</p>
<p>Hála Istennek! Most már mehetünk keresztelőre. Most már
bevezetheti a pap az anyakönyvbe, hogy Toklyó Miska mikor
született. Most már törvényesen bizonyos volt, hogy 1839-től
1842-ig mindig született. Válogathat a pap szabad tetszése szerint
a napokban. <span class="pagenum"><a name="Page_211" id=
"Page_211">-211-</a></span></p>
<p>Nagy volt az öröm Toklyóéknál s meg kell vallanom, én is nagy
megkönnyebülést éreztem, hogy az ügyvédi tudomány ekkora diadalhoz
is eljuthatott. Nyugodtabban néztem a jövendőnek viszontagságai
elé.</p>
<p>Pedig minden öröm korai volt.</p>
<p>A kerületi előljáróság jelentést tett az ügyről a tanácsnak. A
tanács pedig áttette az iratokat a katonai ügyosztályhoz. Mert ime
most egy ember került kézre, a ki negyvenötéves életkoru s a kinél
ennélfogva meg kell vizsgálni, hogy védkötelezettségének eleget
tett-e s az alól nem bujt-e ki tilos úton?</p>
<p>Egyszer csak megidézik Toklyó Miskát a katonai ügyosztályhoz.
Megparancsolják neki, hogy pontosan jelenjék meg, mert különben
katonaszökevénynek fog tekintetni s elfogatás esetén igy meg amugy
tekerik ki a nyakát.</p>
<p>Ne neked Toklyó Miska! A papok kezéből se keveredtél még ki s
most meg már a katonák kezébe kerülsz!</p>
<p>Egyelőre azonban semmi ok nincs aggodalomra. A legény öreg
legény, ereje rokkant, talpa ludtalp: mitől féljen? Túl van a
sorhadi szolgálati időn, túl van a honvédségen, túl van még a
népfölkelési időn is. Semmiféle tartalék és póttartalék ő rá most
már nem számithat. A vitézi erényekből s katonai képességekből
nincs már egyebe, mint a két kipödrött bajusza, a bajusztól pedig
most már ugy se fél az ellenség.</p>
<p>Megjelent a tárgyaláson s azt kérdezték tőle: volt-e katona,
eleget tett-e védkötelezettségének s ha nem volt katona: miért nem
volt katona? Mikor és hol volt ujonczozáson? <span class=
"pagenum"><a name="Page_212" id="Page_212">-212-</a></span></p>
<p>Ha Toklyó Miska azt feleli, hogy ő sohase volt katona és soha se
volt ujonczozáson: talán valami bajba belekerült volna, de ki is
keveredett volna belőle hamarosan. Vagy összeszidják, vagy
fizettetnek vele ötven forint birságot, vagy egyszerüen fölmentik.
Hiszen ő anyakönyvbe sohase volt bevezetve. Őt ujonczozásra soha
nem hivták, törvényesen elismert születése se volt; olyan volt ő
csak, mint a ki ágról szakadt: – ime az első hivásra becsületesen
és készséggel megjelent, ám vizsgálják meg, ha tetszik; vegyék be
katonának, ha jónak látják; mindegy ő neki, akár a császárt
szolgálja, akár Bakony-Magyar-Szent-Királyi Kelemen ügyvéd urat; –
lesz ő, ha kell, olyan vitéz is, mint Zrinyi Miklós.</p>
<p>Igy kellett volna felelni Toklyó Miskának. Csakhogy ez a felelet
nem egészen felelt volna meg az igazságnak s a történelmi hűségnek.
Ugy felelt, a hogy becsületes emberhez illik.</p>
<p>– Én Ungvárott voltam ujonczozáson, az elmult 1861-ik esztendő
május havában. Önkényt jelentkeztem ujonczozásra, mert egy ivásu
pajtásaimat mind behivták, én pedig azt gondoltam, hogy a haza
iránt való honvédelmi kötelességet behivás nélkül is teljesiteni
kell. Meg is vizsgáltak annak módja szerint, de ugy találták, hogy
gyönge vagyok s hogy ludtalpam van, ennélfogva kimondták, hogy
fegyverviselésre képtelen vagyok. Lovag Czernikovecz János
Keresztély kapitánynak hivták az ujonczozó bizottság katonai
elnökét.</p>
<p>– De jó emlékező tehetsége van kendnek Toklyó Miska! Hát a
bizottság polgári elnökét hogy hivták? <span class=
"pagenum"><a name="Page_213" id="Page_213">-213-</a></span></p>
<p>– Azt nem tudom.</p>
<p>– A katonait tudja, a polgárit nem tudja? Furcsa ez nagyon.</p>
<p>– Nem furcsa biz ez. Fejünkbe verték, hogy a katonai elnöktől
félni kell, a polgári elnöktől pedig nem kell félni. A kitől nem
fél az ember, annak nevét nem tartogatja az ember az eszében.
Szegény ember nem hordoz az elméjében fölösleges terhet.</p>
<p>A jegyzőkönyvet lezárták s Toklyó Miskával aláiratták.</p>
<p>– Most elmehet Toklyó Miska. Az ügyosztály most megszerzi az
1861-iki ungvári ujonczozási iratokat s ha megkerülnek: ujra kap
idézést. Addiglan a határozat hozása felfüggesztetik.</p>
<p>Most voltunk már nyakig a csávában!</p>
<p>Az ügyosztály átirt Ungvármegye alispánjához. Megkérte
illedelmesen, adjon felvilágositást arról, vajjon az 1861-iki
ungvári ujonczozásnál bizonyos Toklyó Miska nevü egyén ott volt-e a
sorozásnál, micsoda szám alatt soroztatott, fölmentették-e vagy
besorozták-e s ha fölmentették: miféle oknál fogva történt a
fölmentés?</p>
<p>Ungvármegye alispánja visszairt, hogy az elmult 1861-iki évből
semmiféle ujonczállitási irás náluk nincsen. Keresték az
irattárban, levéltárban, pinczében és padláson: nincs sehol. Abban
az évben kiütött a szabadság, bizonyára minden szolgabiró elvitte
magához az iratokat. Akkor a szolgabiráknak hivatalos helyiségük
nem is volt, az akkori szolgabirák nem is élnek már, minden
haszontalan irást föltüzeltek. <span class="pagenum"><a name=
"Page_214" id="Page_214">-214-</a></span></p>
<p>Mertem volna fogadni előre, hogy ez lesz a válasz.</p>
<p>No de ott van a katonaság.</p>
<p>A hadkiegészitő parancsnokság azt felelte, hogy ő nem gyüjti
kazalszámra a háji-báji irásokat; ő az 1861-ikieket is felküldte a
kassai cs. kir. főhadparancsnoksághoz, keressék ott. Ott bizonyosan
megtalálják Toklyó Miskát.</p>
<p>Találták a manóba!</p>
<p>A kassai generál-kommandó biztositott arról, hogy ő tovább
küldte Toklyó Miskát a bécsi császári királyi birodalmi
hadügyminiszterhez.</p>
<p>No itt már csak megtaláljuk.</p>
<p>Dehogy találtuk.</p>
<p>A hadügyminiszter aztán felvilágositott bennünket, hogy 1867-ben
Magyarország és Ausztria kiegyezett, megosztozott s a sorozási
iratokból egy rész Budapestre került. Toklyó Miska Magyarországnak
jutott. Nézzünk utána a m. kir. honvédelmi miniszternél.</p>
<p>Utána néztünk.</p>
<p>A katonai ügyosztály felirt a tanácshoz, a tanács fölirt a
honvédelmi miniszterhez: Hol van Toklyó Miska? Hol vannak sorozási
irásai?</p>
<p>A miniszter aztán megvallotta hűségesen, hogy az 1861-iki
irásokat réges-régen kiselejtezték már, vagyis eladták a sajtosnak
évek előtt. A mi pedig Toklyó Miskát illeti: keresse ki azt a
fővárosi tanács a katonai ügyosztály utján.</p>
<p>No ezt ugyan eltalálta a miniszter ur! Hiszen másfél év óta
egyebet se csinál az ügyosztály, csak Toklyó Miskát keresi.
<span class="pagenum"><a name="Page_215" id=
"Page_215">-215-</a></span></p>
<h3>VI.</h3>
<p>Ezen az uton vége van minden reménységnek. A sorozási irások
eltüntek, Toklyó Miskának már most el nem hiszik az ő becsületes
ungvári szereplését.</p>
<p>Még egy kis reménység volt, de a pókhálónál is vékonyabb.
Megkértük a hatóságot, keresse föl valahogy lovag Czernikovecz
János Keresztély kapitányt, öreg ember lehet ugyan már, ha még él,
de hátha valami különös isteni csodaképen emlékeznék az 1861-iki
sorozásból a ludtalpú Toklyó Miskára.</p>
<p>Nyomait nagynehezen megtaláltuk. Valami húsz-huszonöt év előtt
mint alezredes sebet kapott a düppeli sánczoknál. Az ördög vitte is
őt oda a mi kárunkra. Sebjeiben meghalt s ott van eltemetve valahol
Schlezvig-Holsteinban, Sandborg nevü falu temetőjében. De oda már
nem megyünk utána.</p>
<p>Mikor a katonai ügyosztály már minden tudományából kifogyott s
további irka-firkára nem volt módja: ujra tárgyalást tartott, ujra
megidézte Toklyó Miskát.</p>
<p>Jegyzőkönyvet vett föl. Abban kimondta, hogy Toklyó Miska nem
tudta magát igazolni s miután esetében a védkötelezettség alól való
kibuvás gyanus jelenségei mutatkoznak: ügye áttétetik a büntető
birósághoz.</p>
<p>No most már ott állunk, hogy kirántják alólunk a gyékényt.</p>
<p>Toklyó Miskának most már eszébe jutott a bajuszát megint
kipödörni. E czélból inni kellett. Három napig mindig ivott. Három
napig mindig dühös volt, mint a szarvorru. Alig birtam vele.
<span class="pagenum"><a name="Page_216" id=
"Page_216">-216-</a></span></p>
<p>Nem tudta elgondolni, mi lesz már az ő ügyével. Nekem volt ugyan
egy kis sejtelmem a jövendőkre nézve, de azt istenért se mondhattam
meg neki. Kivált oly állapotban, a mikor a bajusza ki volt
pödörve.</p>
<p>A büntető biró nem volt épen kegyetlen természetü ember.
Szivesen elnézte volna Toklyó Miska sorsának ostoba változatait, de
lehetetlen volt. Az egész ország szeme rá nézett. Ha Toklyó Miskát
felmenti: örökre kiesik az igazságügyek miniszterének kegyéből és
sohase lesz belőle táblabiró. A haza védelme a legmagasztosabb
kötelesség. Az, a ki azt elmulasztja, méltó a példás
büntetésre.</p>
<p>Magam védelmeztem Toklyó Miskát. De nem ért az semmit.</p>
<p>Bűnös-e Toklyó Miska?</p>
<p>Ebben a kérdésben úgy agyoncsépelt engem a közvádló és a büntető
biró, hogy utóbb alig ismertem önmagamra.</p>
<p>Én csak azt hajtottam, nem lehet a csecsemőt megbüntetni azért,
mert a bábaasszony nem viszi keresztvízre. Erre azt felelték:
állitsam hát a biróság elé a bábaasszonyt, akkor majd azt vonják
felelősségre.</p>
<p>Azután azt hajtottam, hogy ha a mindenféle bécsi és budapesti
miniszterek sajtosnak nem adják a sorozási iratokat: Toklyó Miska
olyan tisztán állana ma a világ előtt, mint a hajnalcsillag.</p>
<p>Kinevettek e gyerekes beszéddel. Azt mondták: a ki valamit
állit, annak kell bebizonyitani állitását. Állitsam elő azt a
sajtost, a ki a sorozási iratokat megvette. <span class=
"pagenum"><a name="Page_217" id="Page_217">-217-</a></span></p>
<p>Halasztást kértem huszonnégy órára. Köteleztem magam arra, hogy
huszonnégy óra alatt háromszázötven sajtost hivok be tanunak.
Ennyit találtam a czégek jegyzékében. A boszuállás érzete is
eltöltött már. Olyan sajtszaggal akartam elboritani a Fortunát,
hogy még a vidékét is elkerülje ép szaglásu egészséges ember. Annyi
sajtos csak elég lesz hozzá.</p>
<p>Mind nem használt semmit. Semmi észrevételem, javaslatom,
kérelmem és előterjesztésem meghallgatásra nem talált. Hiába
rémítgettem a birót semmiségi panaszokkal.</p>
<p>Utóbb katonának is felajánlottam Toklyó Miskát. Tessék inkább
megvizsgálni, felülvizsgálni, sorozó bizottság elé állitani,
besorozni, felavatni, semmint börtönbe zárni. Tudtam úgyis, hogy
ludtalpa s előhaladt tisztes kora miatt nem veszik be.</p>
<p>De ebben állott a biró erőssége is.</p>
<p>– Ugy-e Toklyó Miska, jó volna most kendnek egy kis sorozó
bizottsági vizsgálattal megmenekülni. De nem úgy verik a
czigányt!</p>
<p>Még ki is csufolt a biró.</p>
<p>De ezt csak azért merte megtenni, mert már magában elhatározta,
hogy az enyhitő körülmények figyelembe vételével enyhe itéletet fog
hozni s két hónapnál hosszabb fogságra nem fogja elitélni.</p>
<p>A minthogy nem is itélte el. De azért két hónapi fogságra mégis
csak elitélte.</p>
<p>– Megnyugszik-e kend Toklyó Miska az itéletben vagy azt
fölebbezi? <span class="pagenum"><a name="Page_218" id=
"Page_218">-218-</a></span></p>
<p>Toklyó Miska rám nézett. Mit szólok az itélethez s a biró
kérdéséhez?</p>
<p>Mielőtt szólhattam volna: jött be a hivatalszolga.</p>
<p>– Tekintetes biró ur, jelentem alázatosan, egy kis fiu, valami
Sághy Miska nevü kér bebocsáttatást.</p>
<p>Bejött egy kis fiu. Szakasztott Toklyó Miska, csakhogy még nem
több hat évesnél, a bajusza még nincs kipödörve s két hónapra még
nincs elitélve. Egyéb különbség még nincs apa és fiu között.</p>
<p>A fiu nagy bátran bejön, odamegy Toklyó Miskához s kezet csókol
neki.</p>
<p>– Édes apa, kéreti az édes mama, tessék mindjárt hazajönni. Édes
mama az ágyban fekszik, egy kis baba sír mellette.</p>
<p>Tehát Toklyó Miskának megint ujabb gyereke született.</p>
<p>Toklyó Miskának öröme is nagy volt, búbánata is nagy volt. Vagy
örömében vagy bújában sírva fakadt, fiát kézén fogta s ment
kifelé.</p>
<p>De a biró közbeszólt:</p>
<p>– Megálljon csak Toklyó Miska, feleljen előbbi kérdésemre.
Megnyugszik-e vagy fölebbez?</p>
<p>Toklyó Miska daczosan felelt, de okosan.</p>
<p>– Se meg nem nyugszom, se nem fölebbezek. Tessék velem azt tenni
a mit tetszik. Hadd megyek haza lelkem Julcsámhoz s kis csecsemő
gyerekemhez.</p>
<p>– Nyilatkozata megnyugvásnak vétetik s ön ezennel a
fogházfelügyelőnek átadatik.</p>
<p>Alig tudtam kieszközölni huszonnégy órai halasztást,
<span class="pagenum"><a name="Page_219" id=
"Page_219">-219-</a></span> hogy gyerekágyban fekvő asszonyától s
ma született kis porontyától elbucsuzzék.</p>
<p>Hiába. A törvény csak törvény. Lelkiismeretes birónak
kötelessége, hogy azt pontosan és szigoruan végrehajtsa.</p>
<p>Én is megnyugodtam az itéletben. Jogom lett volna fölebbezni, de
nem tettem. Mig az iratok a felső biróságokat megjárják: beletelik
egy esztendő s addig Toklyó Miska ügyében semmit nem tehetünk. A
két hónapot majd csak kiállja, nem törik bele a nyaka.</p>
<p>Másnap magam vittem be Toklyó Miskát a fogházba fiakkeron. Nem
akartam, hogy a rabszállitó kocsiba gyömöszöljék.</p>
<p>Akkor még nem a kőbányai uj temető mellett, hanem valahol az
Angyalföldön volt a gyüjtőfogház. Ide utalták Toklyó Miskát. Itt
kellett büntetési idejét kitölteni.</p>
<p>Beszéltem a fogházfelügyelővel, hogy Toklyó Miskának adjon jobb
élelmezést és jobb társaságot. Ne zárja össze mindenféle
csirkefogóval és kapczabetyárral.</p>
<p>A jobb élelmezés s naponként egy félliter borocska nem tőle
függött, hanem a fogházorvostól. De az orvossal nem boldogultam. Ha
Toklyó Miska beteg lesz: kap jobb élelmezést s egy kis borocskát,
de ha beteg nem lesz: nem kap. Toklyó Miska pedig az orvos kedvéért
sehogy se akart beteg lenni.</p>
<p>A mi a jó társaságot illeti: abban czélt értem, mert az a
fogházfelügyelőtől függött. A fogházfelügyelő jó pajtásom s
valamikor honvédbajtársam volt. A mit tehetett, szivesen megtette.
<span class="pagenum"><a name="Page_220" id=
"Page_220">-220-</a></span></p>
<p>Először is Toklyó Miskát nem sok emberrel, csak négy elitélttel
zárta össze a 66-ik számu zárkába. Ez elég bő zárka volt és csak
öten voltak benne. Ha négyen leültek: akkor egy ember kényelmesen
sétálhatott benne. Négy lépés előre, négy lépés hátra.</p>
<p>Az a négy elitélt érdekes négy ember volt.</p>
<p>Az egyik egy pancsovai gyógyszerész. Tudtán kivül keveredett
hamis tanuságba. Kapott négy hónapot. A négy hónapon át mindig
végrendeletet csinált.</p>
<p>A másik elitélt: hamis-pénz-terjesztő bácskai kocsmáros.
Találtak nála vagy tizenöt hamis ezüst forintost. Nem tudta urát
adni: kitől kapta. Elitélték néhány hónapra. Mindig azon kesergett,
hogy a felesége hűtlen lesz, míg ő itt fog ülni.</p>
<p>A harmadik egy föltaláló lángelme volt. Mindenféle tüzeket és
vizeket födözött fel s kisérletezés közben a szolgálójának kilőtte
egyik szemét. Ezért kapott félesztendőt. Meg is érdemlette. Az
egész idő alatt mindig azt magyarázta társainak: mennyi tűz van a
vízben s mennyi víz van a tűzben.</p>
<p>A negyedik csángópénzgyüjtő nagy hazafi volt. Társait minden
áron szoczialistává akarta tenni s mindig arra biztatta őket, hogy
ha kiszabadulnak, alkossanak egy pártot s őt válasszák pártvezérré.
Társai minden nap meg akarták ezért agyakolni. Szidták, mint a
szerb tövist, de ő azért minden nap ujra és ujra hirdette
elveit.</p>
<p>Nos hát ezek közt volt Toklyó Miska.</p>
<p>Le is nézték őt keményen, mert nem tudta megmondani,
<span class="pagenum"><a name="Page_221" id=
"Page_221">-221-</a></span> hogy őt miért itélték el. Az igaz, hogy
ezt magam sem tudtam egész biztosan. Ha kérdezték Toklyó Miskát:
mindig valami keresztelő levélről, házasságról, sorozó bizottságról
beszélt. Nem értette az ördög se, mi volt a bűne. Micsoda
ügyefogyott ember lehet pedig az, a ki azt se tudja: mit vétett s
mégis tömlöczbe kerül.</p>
<p>Hanem azért mégis jobb élelemhez jutott, sőt még borocskához
is.</p>
<p>Köszönhette a királyi főügyésznek.</p>
<p>A királyi főügyész nagyon nemes gondolkozásu régi megyei
táblabiró volt. Ezer meg ezer rossz emberrel, csalóval, gyilkossal,
orvval volt dolga életében, meg is öregedett lassanként, de azért
annál jobban szerette az embereket.</p>
<p>Szemlét tartott a gyüjtő-fogházban s lassanként oda került a
66-ik számu zárkához is, a hol Toklyó Miskával együtt öt nevezetes
férfiu hüsselt. A férfiak fölálltak, a hogy kellett s egyik a másik
után elmondotta élő szóval, ki-ki miért és mennyi időre van
elitélve.</p>
<p>Csak Toklyó Miska hallgatott.</p>
<p>– Hát ön miért van elitélve?</p>
<p>– Házasodni akarok méltóságos uram, a lelkem Julcsámmal akarok
megesküdni.</p>
<p>A királyi főügyész jó szerével tudta már Toklyó Miska esetét.
Mégis tovább kérdezősködött.</p>
<p>– Mennyire jutott már a házasságával?</p>
<p>– Annyira már jutottam, hogy becsuktak.</p>
<p>Nagyon nevetni való dolog volt ez, de a királyi főügyész azért
nem nevetett. <span class="pagenum"><a name="Page_222" id=
"Page_222">-222-</a></span></p>
<p>– Mi a kivánsága?</p>
<p>– Szabadulni szeretnék méltóságos uram, de addig is jól esnék
egy kis borocska.</p>
<p>– No isten áldja!</p>
<p>A királyi főügyész megfordult s menni készült. Toklyó Miska
utána szólt:</p>
<p>– Méltóságos uram, ha összejön a lelkem Julcsámmal, tessék neki
megmondani, hogy köszöntetem, csókoltatom. Ne tessék ám neki azt
mondani, hogy rossz dolgom van. Csak tessék megbiztatni, hogy
egy-két hét nem a világ; otthon termek, mint a parancsolat, nem
sokára!</p>
<p>A királyi főügyész maga elé rendelte a fogházi orvost.</p>
<p>– Keressen orvos ur valami betegséget Toklyó Miskában, hadd
ehessék jobb ételt s hadd ihassék egy kis borocskát.</p>
<p>– Igen is méltóságos uram, rögtön keresek.</p>
<p>Dehogy keresett. Esze ágába se jutott keresgélni. Hanem leült az
asztalához s a fogházfelügyelő részére nyomban kiállitott egy
bizonyitványt, a mely szerint Toklyó Miska fogoly, a 66-ik számu
zárka tölteléke súlyos és fájdalmas irógörcsben szenved az egész
jobb karján; utasittatik tehát az élelmezési igazgatóság, hogy őt
naponként szokott élelmezése mellett negyed kilogramm hussal és fél
liter borocskával lássa el.</p>
<p>Dehogy volt Toklyó Miskának irógörcse. Hiszen nem is irt ő soha
s nem ismert ő semmiféle görcsöt. Hanem ha az orvos betegséget akar
találni az emberben: hát <span class="pagenum"><a name="Page_223"
id="Page_223">-223-</a></span> talál azonnal, a mennyi csak
tetszik. Miből élne a sok orvos, gyógyszerész és
fürdőtulajdonos?</p>
<p>Igy jutott Toklyó Miska egy kis jobb világhoz az angyalföldi
gyüjtőfogházban. A királyi főügyész is még az napon elballagott
Julianna asszonyhoz s elmondta neki Toklyó Miska izenetét.</p>
<p>Mégis csak szerették Toklyó Miskát az emberek!</p>
<p>Végre is letelt a két hónap.</p>
<p>Toklyó Miska ott hagyta a 66-ik számu zárkát, a tudta nélkül
való hamis tanut, a hamispénzterjesztő bácskai kocsmárost, a
feltaláló lángelmét és a csángópénzgyüjtő nagy hazafit. Elbucsuzott
mindegyiktől tisztességgel.</p>
<p>Haza ment.</p>
<p>Julianna asszonynyal együtt kisirta és kivigadta magát s jött
megint szolgálattételre az irodába.</p>
<p>– No Toklyó Miska, folytassuk-e tovább a házasságot? Már nem sok
van hátra belőle.</p>
<p>– Nem bánom nagyságos uram, csak az ne legyen a vége, hogy utóbb
is felakasztanak.</p>
<p>– No hát holnap megyünk a paphoz.</p>
<p>– Halasszuk el holnaputánra. Holnap ünnep van s egy kis rendet
akarok otthon csinálni, mert már nagyon sok a gyerek.</p>
<p>Vajjon mit akar most Toklyó Miska? <span class=
"pagenum"><a name="Page_224" id="Page_224">-224-</a></span></p>
<h3>VII.</h3>
<p>Hát bizony Toklyó Miska nem akart egyebet, csak gyerekeit
meginteni, hogy egyelőre legalább tovább ne szaporodjanak.</p>
<p>– Aranyos lelkem Julcsám, most már megint a paphoz megyünk. Most
már közel vagyunk ahhoz, hogy a szent eskü is összekapcsoljon
bennünket. Hanem hát senki sem tudja a jövendőt. Eltelhetik még egy
hónap is, félesztendő is, két esztendő is, mig a czélhoz eljutunk.
Addig azonban elég annyi gyerek is, a mennyi már eddig van. Erre
nézve akarok intézkedni.</p>
<p>Sághy Julianna csak a szemeit meresztette erre a komoly
beszédre. El nem tudta gondolni, mit akar Toklyó Miska. Hogy
lehetne azt meggátolni, hogy több gyerek ne legyen, ha az isten ugy
akarja, hogy több gyerek legyen?</p>
<p>– Csak valami bolondságon ne törd a fejedet, édes Miskám!</p>
<p>– Ne félj, jól meggondoltam a dolgot. Állitsd ide a
gyerekeket.</p>
<p>A gyerekeket összeszedték s a bölcső mellett sorba
állitották.</p>
<p>Első volt a Miska. Ezt már láttuk a büntető biró tárgyaló
szobájában. Oda állt az apja mellé kóczosan, borzasan, – a hogy a
játékból kiszabadult. Volt már vagy hat éves.</p>
<p>Második volt a Pista. Ez még csak négy éves volt. <span class=
"pagenum"><a name="Page_225" id="Page_225">-225-</a></span> Egy
sült burgonyával volt nagy viaskodásban. Előre láthatta mindenki,
hogy ő lesz a diadalmas, nem a burgonya.</p>
<p>Azután jött a Jancsi. Ez még csak két éves volt. Valami gonosz
sejtés támadhatta meg a kis lelkét, mert a szája pityergőre
állt.</p>
<p>Negyediknek ott volt a Zsuzsika a bölcsőben. Ez még csak két
hónapos volt s most édesdeden aludta az igazak álmát.</p>
<p>Toklyó Miskának poroló pálcza volt a kezében. Szigoru arczot
öltött s harsány hangon igy szólt a gyerekekhez:</p>
<p>– Gyerekek, ti nagyon gyorsan szaporodtok. Mig én éjjelt-nappalt
egygyé teszek, hogy édes anyátokkal isten szine előtt összekeljek s
ti az én törvényes gyerekeim legyetek, addig ti istenadta kölykei
egyebet se tesztek, csak szaporodtok. Azt mondom most már
dörgöm-morgom teremtette, hogy addig, mig én meg nem engedem, vége
legyen minden szaporaságnak, mert ugy elverlek benneteket, mint a
kétfenekü dobot.</p>
<p>Fölállt Toklyó Miska, nagyot toppant a lábával, jobb kezében a
poroló pálczát suhogtatta, balkezével a bajuszát pödörte. Várta a
hatást.</p>
<p>Zsuzsika bizony föl se ébredt; Pista, Jancsi nyilván érezte
bűnös voltát, de egyik se mert szólni. Csak a Miska állott elő
becses egyéniségének védelmével.</p>
<p>– Édes apa, én nem szaporodtam.</p>
<p>– Hát ki szaporodott te kölyök?</p>
<p>– A Zsuzsika szaporodott. Mire én észrevettem, már ott volt a
bölcsőben. <span class="pagenum"><a name="Page_226" id=
"Page_226">-226-</a></span></p>
<p>– Hallgass kölyök, takarodjatok a szemem elől. Megmondtam, mihez
tartsátok magatokat!</p>
<p>A kölykek elszéledtek erre-arra. S ekkor Toklyó Miska oda
fordult asszonyához.</p>
<p>– Hallottad édes Julcsám? Igy kell a gyerekkel beszélni, nem
pedig elkényeztetni.</p>
<p>Hallotta is, látta is biz ezt az »édes Julcsám«, nevetett is
rajta nagyot, sőt meg is ránczigálta Toklyó Miska orrát.</p>
<p>– Elment bizony kissé a te eszed édes Miskám; – nem hiszem én,
hogy a gyerekek neked szót fogadjanak.</p>
<p>– Szeretném én azt látni!</p>
<p>Majd meglátjuk, hogy szót fogadtak-e hát a gyerekek?</p>
<p>Másnap vittem Toklyó Miskát keresztelőre. Fölkerestük a
kálvinisták parókhiáját, de nem a püspökhöz mentünk. Őt nagyon
szigorunak találtuk évek előtt. A második paphoz több bizodalmam
volt. Több engedékenységet vártam tőle. Egyébként ő is csak oly
tudós, emberszerető férfiu volt, mint a püspök.</p>
<p>Előadtam én magam az esetet. Bemutattam Toklyó Miskát;
elmondtam, hogy nincs megkeresztelve; eléje tártam a
korbizonyitványt s a kiállott fogság után most már kétségbe nem
vonható hadmentességet s kértem Toklyó Miska megkeresztelését, az
anyakönyvbe bevezetését, a hivők seregébe való fölvételét s ekként
a kálvinista anyaszentegyházhoz való tartozásának örökös
biztositását. <span class="pagenum"><a name="Page_227" id=
"Page_227">-227-</a></span></p>
<p>A jólelkü és tudós lelkész a füle mellékét vakargatta előadásom
alatt. Sohase keresztelt még életében olyan csecsemőt, a ki be is
volt már csukva s a bajuszát a fülére csavarhatta. Nyilván azon
tünődött, miféle kánonok szerint kereszteljen ő már mostan?</p>
<p>De kérelmünket meg nem tagadta. Az igaz, hogy nem is
teljesitette. Időt akart nyerni további megfontolásra. Oda fordult
Toklyó Miskához.</p>
<p>– Tudja-e felebarátom a Miatyánkot?</p>
<p>– Nem tudom.</p>
<p>– Hát a Hiszekegyet?</p>
<p>– Azt sem tudom.</p>
<p>– Hát a Tizparancsolatot?</p>
<p>– Azt se tudom. Hanem csókolom a kezét főtisztelendő uram,
mindezt jól tudja az én asszonyom.</p>
<p>– Az nem elég. Magának is meg kell mindezt tanulni felebarátom.
Mert ámbátor a csecsemő, mikor a keresztviz a fejére töltetik,
mindezt nem tudja, de a mi szent vallásunk szerint a csecsemővel az
isteni kegyelem jár. A felnőtteket ugy kell keresztelnünk, mint a
hogy Keresztelő János keresztelte meg a Jordán vizében azokat, a
kik Judeából s a Jordán mellett való egész tartományból hozzá
seregeltek. Ennélfogva magának felebarátom ismernie kell előbb a mi
hitünk főágazatait. Ha mindazt megtanulta: akkor jőjjön ismét
szinem elé.</p>
<p>Egy fiatal káplán volt jelen. Ott állott a tudós lelkész háta
mögött. Nagy megütközés látszott az arczán, mikor főnöke
kijelentését hallotta. <span class="pagenum"><a name="Page_228" id=
"Page_228">-228-</a></span></p>
<p>Meg kell vallanom, hogy a tudós lelkész szavai némi aggodalmat
keltettek bennem is. Hiszen Keresztelő János azoktól, a kik hozzá
folyamodtak, azt is megkivánta, hogy büneikről vallást tegyenek.
Mennyi idő kell ahhoz, mig Toklyó Miska minden bünét összeszedi s
Keresztelő János előtt feltárja?</p>
<p>S aztán a hitágazatokat megismerni? Nagy sor az! De nagyon sok
pap van, a ki azokat pap létére se ismeri.</p>
<p>No de mindegy. Korai aggodalmakkal ne rontsuk az emberek sorsát.
Toklyó Miska fekügyék neki a Miatyánknak, Hiszekegynek,
Tizparancsolatnak.</p>
<p>Neki is feküdt isten igazában.</p>
<p>Nem telt bele három hét s ugy elmondta mind a három hitágazatot,
mint a karikacsapás. Julianna asszony még meg is magyarázta neki a
szavak értelmét.</p>
<p>Vittem ujra a paphoz s bejelentettem, hogy most már, istennek
légyen hála, mindent tud.</p>
<p>Azonban a papnak időközben füléhez jutott az a hir, hogy Toklyó
Miska valamikor aligha görög katholikus nem volt. Ha pedig az volt:
akkor már meg van keresztelve. Ha pedig meg van keresztelve: akkor
ő ujrakeresztelést követ el, mint a baptisták, anabaptisták és
nazarénusok. Ezt pedig szigoruan tiltja az egyház törvénye.
Tévelygésbe esni kálvinista bölcs lelkipásztornak nem szabad.</p>
<p>De görög katholikust épen nem szabad csak ugy egy kanna vizzel
kálvinistává tenni. Ezt meg az állam törvényei tiltják kegyetlenül.
De minthogy még se <span class="pagenum"><a name="Page_229" id=
"Page_229">-229-</a></span> egészen bizonyos, hogy Toklyó Miska
görög katholikus: legczélszerübb lesz időt nyerni s Toklyó Miskát
az összes hitágazatok megtanulására utasitani.</p>
<p>– Édes felebarátom – szólt – magának még meg kell tanulni a
Heidelbergi Kátét is. Akkor lesz a szent keresztségre érett, mert
akkor lesz otthon az isteni tudományban.</p>
<p>A fiatal káplán megint ott állott a tudós lelkész háta mögött.
Most már a fejét csóválta. Látszott rajta, hogy ő másként
cselekedett volna.</p>
<p>Szegény Toklyó Miska, sejtelme se volt arról, mi az a
Heidelbergi Káté. Nagy, szent és bölcs tudomány az, de nem olyan
koponyának való, mint az övé. A debreczeni, pataki és pápai diákok
is elvesződnek azzal esztendőkig s még se tudják ők se s a mit az
egyik héten tudnak is belőle, bizton elfelejtik a másik héten.</p>
<p>Őszült már Toklyó Miska. Közelgetett az ötvenedik esztendőhöz.
Ereje is fogyott, kedve is fogyott, reménysége is fogyott. Fogyni
kezdett már bennem való bizodalma is. Egy-két hétig csak tanulgatta
a Heidelbergi Kátét, de nem volt annak semmi foganatja. Nem is
értette s ki is szállingózott a fejéből. Addig-addig tanulgatta a
Heidelbergi Kátét, mig utóbb még a Miatyánkot is elfelejtette. Nem
tudta már igazán kipödörni a bajuszát se. Ha haragudni kellett
neki, akkor is inkább sírt már, mint haragudott.</p>
<p>Láttam, hogy igy semmire se megyünk. De arra, hogy
elhatározásomat megváltoztassam, mégis maga Toklyó Miska adott
alkalmat. <span class="pagenum"><a name="Page_230" id=
"Page_230">-230-</a></span></p>
<p>Egy estennen szokatlanul kipödrött bajuszszal jött be hozzám.
Könyv volt a kezében. A két szeme égett, mint a tűzláng. Megállt
előttem vagy öt lépésre.</p>
<p>– Engedje meg nagyságos uram, hogy valamit elkövessek!</p>
<p>Mire engedelmet adhattam volna, azt a könyvet ugy vágta a
padlóhoz, csak ugy döngött.</p>
<p>– Én nagyságos uram, a Heidelbergi Kátét nem tanulom. Tiz
esztendő óta húznak, nyúznak, fojtogatnak: elszenvedtem. Börtönbe
zártak, csúffá tettek, nevemet meghurczolták: kiállottam mindezt.
Sok gyerekem, kedves asszonyom van: koldus vagyok, mint a gazdátlan
kutya; megdöglöm, gödörbe rugnak, nehány árva sírdogál értem, de
különben a varju se károg utánam. Akármi lesz most már, de én a
Heidelbergi Kátét tovább nem tanulom.</p>
<p>Igazad van Toklyó Miska.</p>
<p>Jer hát elő Szent Irás, te könyvek könyve, te minden igazságnak,
bölcsességnek és isteni tudománynak örökké buzgó tiszta forrása, te
talán utba igazitasz.</p>
<p>Tegyünk kisérletet azzal a fiatal káplánnal. Nyilvánvaló volt,
hogy ő szivesen segített volna Toklyó Miskán.</p>
<p>Ismertem már valami egyházi pereskedésből. Konok jellemü, de
tehetséges, tanult fiatal ember. Vad és nyers ösztönökkel teljes
lélek. A szent hitvallók természete volt benne, a kik makacsul
ragaszkodnak igazságukhoz, ha tüzes vas gerebenbe ültetik is őket.
Azt hitte, azt erősitgette, hogy olyanok legyenek a lelki
pásztorok, mint a régi nagy, igazi szent emberek. Inkább menjenek
gályára, <span class="pagenum"><a name="Page_231" id=
"Page_231">-231-</a></span> semmint az igazságból engedjenek.
Összetüzött minden pappal, minden főnökével. Utóbb is a jó lelkü
püspök vette magához, azzal az istenes szándékkal, hogy embert
csináljon belőle. Ha sikerül: ékessége lesz az egyháznak. Ha nem
sikerül: elküldi misszionáriusnak Horvátországba vagy
Oláhországba.</p>
<p>Elmentem hozzá.</p>
<p>– Öcsém uram, bizalmas szavam volna magához. Engem az
egyházkerület mindenféle magas tisztességgel felruházott, de én
bizony mint afféle öreg ember az egyházi tudományokból sokat
elfeledtem. Szeretném pótolni a hiányokat. Könyvből tanulni öreg
embernek már nincsen kedve. Vezetőre volna szükségem. A püspök ur
és lelkésztársa ugyan jó barátaim, de előttük kissé röstelkedem.
Magára gondoltam öcsém uram. Ugy beszélgetés közben megtanulnék én
mindent, a mi kell segédgondnoknak, egyházkerületi tanácsbirónak,
zsinati képviselőnek. Nem is lennék háládatlan. El is járnék a
parókhiára, de csak olyankor, a mikor a püspök ur és lelkésztársa
nincs itthon.</p>
<p>A fiatal lelkész örömmel fogadta ajánlatomat. Ime alkalma nyilik
egy bágyadt hitü és tudományu öreg képviselőt megerősiteni az
üdvösségre vezető tudományokban! Nagy sor ez egy kis szerény
káplánra nézve.</p>
<p>A következő vasárnapon értesitett, hogy a püspök ur elment
atyafilátogatóba Kis-Kunságba, lelkésztársa pedig nagy nászebédre
hivatalos. Az ebédnek nem lesz vége éjfél előtt. Az egész délután
és az egész este a miénk lehet. <span class="pagenum"><a name=
"Page_232" id="Page_232">-232-</a></span></p>
<p>Megizentem, hogy három órakor nála leszek.</p>
<p>– Toklyó Miska, délután három órára zárt kocsit rendelj,
öltözzél föl fekete ünneplő ruhádba, jösz velem.</p>
<p>Oda mentünk a parókhiára. Toklyó Miskának meghagytam, hogy a
kocsiban maradjon s alugya ki magát kedvére mindaddig, mig nem
szólítom. Magam bementem az ifju paphoz. De előbb mégis beszóltam
az egyházfiához, hogy ma délután ne menjen ki mulatni, maradjon a
parókhián, szükség lesz rá.</p>
<p>Az ifju pap szobája és hivatalos helyisége ott volt az udvarban
jobbra földszinten. Szobája könyvekkel, egyházi munkákkal és
pipával volt teljes. A kálvinista papok akkor még szivarral,
szivarkával nem rontották a levegőt és a jó erkölcsöket, hanem
híven ragaszkodtak az ősi csibukhoz és pipához.</p>
<p>Elkezdtük a tanulást.</p>
<p>A szent keresztséggel lépünk be először istennek birodalmába.
Első kérésem tehát az volt, magyarázza meg nekem a Szent Máté
évangélista évangyéliomának 28-ik részében és 19-ik versében
foglalt szent igéket.</p>
<p>»Tanitsatok minden népeket, megkeresztelvén őket Atyának, Fiunak
és Szent Léleknek nevében.«</p>
<p>Megmagyarázta készséggel.</p>
<p>– Ha ez így van öcsém uram, miért nem keresztelik meg a
felnőtteket, a kik áhitják a szent keresztséget?</p>
<p>– Ki mondja, hogy meg nem kereszteljük? De sőt nagy lelki
örömmel tesszük.</p>
<p>– Bocsásson meg öcsém uram, ha egészen még <span class=
"pagenum"><a name="Page_233" id="Page_233">-233-</a></span> sem
bizhatom a szavában. Kisérletet tettem én már Toklyó Miskával, de
bizony nem sikerült.</p>
<p>Az ifju emberben kezdett feltámadni a szent daczosság
érzete.</p>
<p>– Nálam még nem tett nagyságod kisérletet.</p>
<p>Vállat vontam, kicsinylő hangon feleltem:</p>
<p>– Mind igy beszélnek a papok öcsém uram, de ha kenyértörésre
kerül a sor, százféle módon ki tudnak Jézus Krisztus parancsa elől
térni. De magát öcsém uram menti legalább ifju kora.</p>
<p>A fiatal papból kitört az ős természet.</p>
<p>– Semmi hivalkodó mentségre nincs szükségem uram. Méltóztassék
felfüggeszteni itéletét s aludni hagyni kétségeit, miglen alkalmam
nem lesz meggyőzni nagyságodat.</p>
<p>Engedelmet kértem egy perczre kimenni.</p>
<p>Oda mentem a kocsihoz. Toklyó Miska csakugyan aludt s
hortyogott, mint a menydörgés. Megráztam, fölkeltettem s bevittem a
paphoz.</p>
<p>– Ime itt az élő példa öcsém uram! Ez ama híres, nevezetes
Toklyó Miska!</p>
<p>Az ifju lelkész letette kezéből a pipát, az almáriomból kivette
a palástot s nyakára felövezte. Csöngetett az egyházfinak.</p>
<p>– Készitse el a keresztelő edényeket.</p>
<p>Azután vallatóra fogta Toklyó Miskát. Kemény, szilárd hangon
beszélt, csak a buzgóság és szeretet enyhitette hangját.</p>
<p>Az egyházfi az alatt megteritette az ur-asztalát s az
<span class="pagenum"><a name="Page_234" id=
"Page_234">-234-</a></span> asztalra helyezte a medenczét s a
kannát és imakönyvet.</p>
<p>A lelkész hozzám fordult.</p>
<p>– Ön lesz uram az egyik keresztapa: Bakony-Magyar-Szent-Királyi
Kelemen országgyülési képviselő s a másik én Jász-Kara-Jenei
Boldizsár, istennek szerény szolgája.</p>
<p>Balkezével megfogta Toklyó Miska fejét s lenyomta a medencze
fölé; jobb kezével pedig a kanna vizzel ugy tarkón öntötte, hogy
szegény Toklyó Miskának még az inge is tele lett keresztvizzel.</p>
<p>»Toklyó Mihály, keresztellek én tégedet az Atyának, Fiunak és
Szent Léleknek nevében! Ámen!«</p>
<p>Azután kieresztette Toklyó Miskát Jordán vizéből. Imát mondott,
áldást hintett rá s megoktatta mind a földi, mind a földön tuli
élet üdvösséges volta felől. Végezetül megcsókolta s az Ur Jézus
Krisztusban testvérének szólitotta.</p>
<p>Toklyó Miska ruhájából és szemeiből csorgott a viz. Hogy ne
csorgott volna könyje, hiszen most hallotta életében először ezt az
édes szót:</p>
<p>»Toklyó Mihály«.</p>
<p>Nyomban be is anyakönyveztük.</p>
<p>Ez alatt Toklyó Mihály a kocsin ló halálában vágtatott haza
Sághy Julianna asszonyért. Meghozta rögtön s most már a szent
házasságra elszánt jegyesekként jegyezte föl neveiket az ifju
lelkész.</p>
<p>A legközelebbi három vasárnapon át megtörtént a jegyesek
kihirdetése. Azután megtörtént a házassági <span class=
"pagenum"><a name="Page_235" id="Page_235">-235-</a></span> szent
esküvő. Ezzel azonban mégis kellett két hetet várni, mert épen a
harmadik hirdetésre Toklyóéknak megint egy gyerekük született.</p>
<p>– – Hanem az is igaz, hogy Jász-Kara-Jenei Boldizsár lelkész
urnak talán még ma is folyik az ő fegyelmi pöre a miatt, hogy oly
hebehurgya sietséggel vetett véget az országos ügynek. Csak az
enyhiti nagy bünét némileg, hogy eljárása isten törvényeinek
megfelelt.</p>
<hr class="chap" />
<div class="chapter"></div>
<p><span class="pagenum"><a name="Page_236" id=
"Page_236">-236-</a></span></p>
<p><span class="pagenum"><a name="Page_237" id="Page_237"><br />
-237-</a></span></p>
<h2>NEMZETES BÖTHÖK URAM SZERENCSÉJE.</h2>
<p><span class="pagenum"><a name="Page_238" id=
"Page_238">-238-</a></span></p>
<p><span class="pagenum"><a name="Page_239" id="Page_239"><br />
-239-</a></span></p>
<h3>I.</h3>
<p>A Bakonyban vagyunk, a szentgáli királyi vadászok határában, a
Gombási csárda környékén. Ott történt meg az eset, melyet
elmesélünk, ez előtt egy emberöltővel.</p>
<p>Tél van, hó esik, förgeteg süvölt. Didereg, a ki kint szorult.
Kemény idő; a kutyát se szokás ilyenkor kiverni.</p>
<p>Szegény asszony lép ki a csárda kapuján s megindul Herend felé.
Fején vékony föstött kendő, nyakán vastag hara-kendő, kabátja
kopott is, feslett is; szoknyája se sok, se meleg, nincs a télhez
szánva; lábán meleg tutyi.</p>
<p>Az asszony sirdogál. Vagy hidegtől, vagy bánattól folyik a
könnye. Talán fel is öntött a garatra; néha úgy lép, mintha
tántorogna. Meglehet, a széltől van tántorgása. Oly erős a
förgeteg, hogy erős férfit is meg tud lóditani.</p>
<p>Hara-kendőjébe valami be van takarva. Az a valami nem más, mint
kis gyerek. Úgy látszik, még csak ölbeli. Két iczi-piczi lába
fejecskéje ki-ki látszik, a mint a szél a hara-kendőt lobogtatja.
Bizonyosan fázik az a két kis lábfejecske ilyenkor. De azért nem
rugdalódzik, nem sír, nem nyöszörög. Úgy látszik: elaludt.
<span class="pagenum"><a name="Page_240" id=
"Page_240">-240-</a></span> Az asszony oda szoritja melléhez a kis
gyerekkel töltött hara-kendőt. Mintha féltené, mintha szeretné,
mintha melengetné.</p>
<p>Az asszony anyja a kis gyereknek. Nem is asszony még, hanem csak
leány. Az a kis gyerek fattyugyerek. Anyja cseléd. Csak most hagyta
el szolgálatát s úgy látszik, Veszprémbe indul uj szolgálatot
keresni. Nagyon elmerült gondolataiba. Hulló könnyét se jut eszébe
letörölni. Pedig az a köny lassanként arczára fagy. Könyedén le se
törülhetné könnyeit. Bal kezével a kis gyereket tartja a mellén,
jobb kezében batyuja lóg. Kicsiny batyu, rongygyal tele s az a
rongy is a kis gyereké. Úgy látszik, az asszonynak nincs is egyebe,
csak a rajtavalója. Eladta vagy zálogba adta mindenét.</p>
<p>Nem is csodálhatni. Olyan leány, a kinek kicsinyje van, nehezen
kap szolgálatot. Jó helyet pedig sehogy se kap. Gondos urnőnek
magával a cselédlánynyal is elég a vesződsége, nem tetézheti azzal,
hogy még a kicsinyt is házához vegye. És aztán, hátha rossz az a
cselédlány? Könnyelmünek mindenesetre könnyelmü. Oktalan volt, nem
vigyázott magára sem, hogy vigyázna tehát urnőjére vagy annak
kicsinyeire? Kezes is lehet, nagy evő is, esze mindig ott van
piczinyjén vagy kedvesén; tör, zúz, ruhátlan, szomoru s ha
piczinyje beteg: mindig sir. Kinek kellene az ilyen cselédlány?</p>
<p>De az ilyen cselédlány mégis anya s gyermekét mégis táplálnia s
ruháznia kell. S a mi ehhez szükséges, azt mégis szolgálattal kell
megkeresnie. Kivált ha árva <span class="pagenum"><a name=
"Page_241" id="Page_241">-241-</a></span> vagy ha apja-anyja
elkergeti s szeretője cserben hagyja. Vagy ha falujába vissza se
mer menni.</p>
<p>Ilyen eset is elég van.</p>
<p>Sirdogál a szegény nő, de hangja nem hallatszik. Ballag Herend
felé.</p>
<p>Eléri az ó-téglavetőt.</p>
<p>Ez a téglavető nem messze van a Gombási csárdától; alig ezer
lépésnyire. Kemenczéinek már nincs teteje, falai összeomlottak,
ember többé nem jár ide. De a gödrök, a honnan a tégla földjét
egykor kiásták, ott meredeznek a kemencze körül. A fergeteg
szitálja felettük a havat. Egyik-másik gödör tele van nőve sással,
kákával, buzogányos gyékénynyel. Ezt se kaszálja senki, száraz avar
valamennyi, a buzogány is elrepült már, szanaszét hordta már az
őszi szél. A förgeteg csak zörgetni tudja az avart, ártani nem tud
neki.</p>
<p>A szélső gödör észak-kelet felől egészen száraz, pedig magas a
partja. Tele van bolygó haraszttal, hulló falevéllel. Őszi
hervadáskor, falevélhulláskor a mérges szél még a Halyag oldaláról
is, még a Hárságy tetejéről is elkergeti idáig a száraz lombot s
betölti vele az ó-téglavető gödreit. S készit belőle puha ágyat,
meleg nyugvó helyet üldözött legénynek, menekülő vadnak,
hajléktalan csavargónak, bujdosó embernek.</p>
<p>Készitett a szegény asszonynak is.</p>
<p>A mint oda ért: észrevette fáradtságát. De észre is vehette.
Hiszen tegnap óta alig evett valamit. Volt még néhány fillérje, de
annak árán a kicsinyjét tartotta jól a csárdában. Ő maga egy szelet
száraz kenyérrel <span class="pagenum"><a name="Page_242" id=
"Page_242">-242-</a></span> elégedett meg. Többre nem telt. De mi
az télben, fagyban, csikorgóban? Nem ád az még jártányi erőt se.
Attól megveheti az isten hidegje is.</p>
<p>Fáradt volt, erőtlen volt.</p>
<p>A mint a téglavetőhöz ért: szeme megakadt a szélső gödrön. A
hófuvat már nőtt a part oldalán, de a gödör fenekén a falevél meg
se mozdult. Ott hát menedék van, oda nem fér a förgeteg. Ott
kipihenheti magát.</p>
<p>De még másért is oda kell mennie.</p>
<p>Nyaka, feje és a hara-kendő tele van már hóval. Piczinyjének
harmattestét is érheti már a hó. Ki kell rázni ruhájából minden
havat s a part és fuvatag védelme alatt lehet azt csak
megcselekedni.</p>
<p>Oda ment a gödör fenekére s leült az avarra. Puha volt az,
majdnem nyakig süppedt bele. A fuvatag félkört, boltozatot alkotott
feje fölött. Hajfürtei kuszáltan kandikáltak ki fejre való kendője
alól, de ott abban a hóbarlangban egyetlen hajszála se mozdult. Oly
csöndes és enyhe volt ott a lég. Nem érezte a hideget. Az
országuton garázdálkodott a havas förgeteg; zúgott, morgott,
pattogott a feje fölött is; ahhoz képest mintha fütött szoba, puha
nyoszolya lett volna menedékhelye s a süppedő haraszt.</p>
<p>Nyakáról levette a hara-kendőt. Levette a kis gyerekről is s
kirázta belőle a havat. A kis gyerek nem ébredt föl, tovább aludt.
Gyönge arcza piros volt az édes álomtól. Két piczi lába-fejecskéje
piros volt a dermesztő hidegtől. Az asszony megcsókolgatta a gyönge
arczot s azután a két kis lábfejecskét. Azután pedig <span class=
"pagenum"><a name="Page_243" id="Page_243">-243-</a></span> a kis
alvót mélyen beásta és eltemette a harasztba, csak orrát és szemeit
hagyta szabadon. A hara-kendőt pedig ujra föltette saját nyakára s
mellén szépen összekötötte.</p>
<p>Azután bámult kifelé a hózivatarba. Két lépésnyire tombolt
előtte a zivatar.</p>
<p>Mi fölött gondolkodhatott?</p>
<p>Egyszerre lehajolt térdeihez s arczát eltemette két térde közé.
Zokogásra fakadt s úgy sírt, úgy sírt, szive majd megszakadt.</p>
<p>Irtóztató bűn fogamzott meg zokogó lelkében.</p>
<p>Hátha ott hagyná kis gyermekét? Hiszen alszik a picziny, nem is
veszi észre, ha anyja eltávozik. Nem veszi észre se a picziny, se
más, se a világ, se a törvény.</p>
<p>Kap legalább szolgálatot. Megél munkája után. Elmegy, a hol
senkit se ismer, a hol senki se ismeri. Nem látják szégyenét, nem
hányják szemére gyöngeségét.</p>
<p>De mi lesz a piczinynyel? Ha fölébred, ha éhezik, ha két kis
gyönge karját kitárja anyja után? Mi lesz vele?</p>
<p>A gyerek aludt édesen, az asszony zokogott keservesen.</p>
<p>Nem nézett a gyerekre. A bűn meg kezdett gyökerezni lelkében.
Könnyei nem tudják elkergetni lelkéből a szörnyü gondolatot.</p>
<p>De mi lesz a piczinynyel, ha este lesz, ha sötét lesz, ha
ráborul az éjszaka, ha csikorgó hideg, dermesztő fagy, bömbölő
zivatar ott lepi?</p>
<p>Hátha a sötét zúgó erdőből, a fekete Bakonyból kijönnek az éhes
fenevadak, a rókák és farkasok s megtalálják <span class=
"pagenum"><a name="Page_244" id="Page_244">-244-</a></span> a
piczinyt ott az ó-téglavető gödörben, a haraszt alatt? Meghallják
sírását, meglátják mozgását: mi lesz akkor?</p>
<p>A nő kivette fejét térdei közül. Ajkait felhuzta fogairól s
fogai vicsorogtak, mint a vadállaté. Csunya volt a fiatal nő arcza.
Irtózást gerjesztett a fiatal anya arcza. Pedig szép leány
volt.</p>
<p>Most se nézett a gyerekre. A gyerek azért aludt édesen. Nem
látta anyjának vicsorgó fogait.</p>
<p>De mi lesz a gyerekből, ha itt nem hagyja, ha magával viszi, ha
tovább is nyomorog vele?</p>
<p>Koldus, bitang, nyomorék, hányt-vetett csavargó, anyjának
gyalázata, önmagának átka, ha felnő. Ez lesz belőle.</p>
<p>De hiszen fel se nőhet. Ma még tudott neki anyja enni adni, de
maga éhen maradt. Holnap már éhezik az anya is, piczinye is. Éhség,
betegség ugy is elpusztitja a gyönge gyermeket. De hát anyja
karján, anyja ölében, anyja csókjai közt éhen haljon meg az az édes
szép kis aranyos gyerek? Jobb, ha mindennek vége lesz
egyszerre.</p>
<p>Az asszony egyszerre felugrott ültéből, mintha örjöngő lett
volna. S felsikoltott:</p>
<p>– Teremtő istenem!</p>
<p>Letépte fejéről a kendőt s két kezével szaggatta kóczos
haját.</p>
<p>Kifutott a gödörből, föl az országos utra s Herend felé fordult.
A hózivatar oldalt vágta és szemközt vágta, de ő azért neki ment a
zivatarnak. Egy pillanatra <span class="pagenum"><a name="Page_245"
id="Page_245">-245-</a></span> megállt. A Bakony rengetegeiből
zugott ki a vihar s úgy halotta, mintha gyermeksirást hozott volna
magával. De csak egy pillanatra állt meg s akkor se nézett
vissza.</p>
<p>Hanem el kezdett futni, mint az eszeveszett. Futott-futott, mig
csak a förgeteg el nem boritotta. Nem látta senki, nem vette észre
senki, csak egy pár csavargó eb ugatta meg az árokpartról, az
országos út széléről.</p>
<p>Fuss te rossz nő, fuss te szörnyeteg anya, úgy se érdemelsz
mást, mint hogy téged most már a kutyák is megugassanak. Hiszen az
állat el nem hagyja kölykét, hanem ápolja, megvédi, fölneveli vagy
vele hal.</p>
<p>Azok a kutyák pedig a Gombási csárda kutyái voltak. Lompos
szőrű, mogorva természetü kuvasz ebek; a jó ismerőst ugyan
megbecsülték, de az ismeretlenre mindig haragudtak. A kit bor,
pálinka, kórság vagy fáradtság elnyomott a csárda környékén vagy a
ki hóban, fagyban, zivatarban elgémberedett, azt ugyan nem
bántották, sőt róla a csárdásnak mindenkor hirt is adtak, de
egyébként bizony csak közönséges neveletlen paraszt kutyák
voltak.</p>
<p>Most is vadászatból jöttek haza felé, holott tudnivaló, hogy
kutyának a maga kezére vadászni illetlen is, tilalmas is. Az urak
dolga az, nem a kutyáké. Onnan jöttek a Horhi-puszta és a
Kétbiró-kutja felől, bizonyosan kimentek még reggel s most már a
zivatar kergette őket haza felé. Úgy találkoztak az útban a futó
asszonynyal. A futásról látták, hogy az asszony nincs igaz
járatban, azért ugatták meg nagy buzgalommal. <span class=
"pagenum"><a name="Page_246" id="Page_246">-246-</a></span></p>
<p>Az asszony elfutott s a csárdabeli két kutya ballagott haza
felé. Egyik az út közepén, a másik az árokparton.</p>
<p>A mint oda értek az ó-téglavetőhöz: az egyik kutya megállt,
fejét föltartotta s a gödrök felé fordulva el kezdett szimatolni. A
másik is megállt, a mint ezt meglátta.</p>
<p>Egymás mellé kerültek s összenéztek. Azután együtt lassu
lépéssel óvatosan oda mentek a magas partu száraz gödörhöz s ott
nyomban megtalálták a kis gyereket. Az még akkor is aludt édesen.
Oda ment hozzá mindakettő s végig szaglálgatta mindakettő. Ismét
összenéztek. S akkor az egyik lefeküdt hasra a gyerek mellé, a
másik pedig kiült az árokpartra.</p>
<p>Mit akart a két kuvasz?</p>
<h3>II.</h3>
<p>A két kuvasz nem akart semmi rosszat.</p>
<p>Mindjárt belátta mindakettő, hogy az a kis gyerek éjszakára ott
nem maradhat. Jöhetnek dúvadak, a kik elpusztitják. Holló, varju,
szarka szemeit kivájhatja. Oláh czigány magával viheti. Éhen
halhat, meg is fagyhat, éjjel-nappal sirdogálhat: nem segit rajta
senki, nem játszik vele senki.</p>
<p>Elhatározták hát, nem hagyják magára.</p>
<p>Valami ismerős csak jön az országuton. A Gombási csárda
zivataros éjjel nem szokott vendég nélkül lenni. Messze van minden
falu. Vadász ember, fahordó ember, <span class="pagenum"><a name=
"Page_247" id="Page_247">-247-</a></span> ha már esteledik, nem
indul tovább szélben, fuvatagban, hanem megvárja a reggelt. S
akárhonnan jön ismerős, akár Herend felől, akár Szent-Gál felől,
akár Városlőd felől, akár a nagy erdők felől, majd annak bejelentik
a kis gyereket. Vigye magával födél alá. Ők maguk azt nem
tehetik.</p>
<p>Bizton tudták, hogy jön valaki. Azért ült egyik a gyerek mellé,
hogy azt nyalogassa, ha föl talál ébredni és nyugtalankodik. És
azért ült a másik az árokpartra, hogy vigyázzon, messze lásson,
jövő-menőt el ne szalasszon.</p>
<p>Arra pedig fogadni mert volna a két kuvasz, ha lett volna kivel,
hogy Böthök uram még ma, ha későcskén is, betámolyog a csárdába. S
meg is nyerték volna a fogadást.</p>
<p>Mert imhol la – alig járt az idő négy óra felé, alig kezdett
bealkonyodni: már a förgetegből onnan Herend felől mutatkozni
kezdett Böthök uram görnyedő alakja. Most még úgyan csak a két
kuvasz látja vagy érzi, de néhány percz mulva majd meglátjuk mi is,
sőt mosolygását, dünnyögését, dalolgatását is meg fogjuk
hallani.</p>
<p>Mert nemzetes Böthök uram sohase volt szótalan vagy néma. Se
ébren, se álmában, se józan, se mámoros állapotában. Ha aludt:
akkor hortyogott. Ha józan volt: akkor káromkodott. Ha mámoros
volt: akkor dalolgatott. De zajjal járt egész élete.</p>
<p>Most épen dalolgatott.</p>
<p>Három dala volt nemzetes Böthök uramnak, a minthogy három foka
volt jó kedvének, mámorának. <span class="pagenum"><a name=
"Page_248" id="Page_248">-248-</a></span></p>
<p>Ha sokat ivott: akkor a Sárga csizmás Miska dala járta órákon
át. Akkor az volt agyában: milyen nagy ur volt ő valamikor a
vármegye követválasztásán, tisztujitásain.</p>
<p>Ha még többet ivott: akkor az Ifju varju dala járta, a ki ott
kiabál az útszéli keresztfán s előre megmondja, hogy a nemes ember
napja előbb-utóbb leszáll. Ime: az övé is leszállóban.</p>
<p>Ha pedig igen sokat ivott: akkor utolsó kakasáról szólt a dal, a
kit eladott tizenhárom garason; de most már se kakas, se tizenhárom
garas. Eldalolta egymás után tízszer, egymás után százszor; – utóbb
már szemét is lehunyta, feje is bólintgatott, mégis csak dalolta.
»De most már se kakas, Se tizenhárom garas.« S mit csináljon
nemzetes Böthök uram, ha már a kakasnak is vége van, a garasnak is
vége van? Mit csinálhatna egyebet: elalszik.</p>
<p>Ezen a dalon aludt el rendesen.</p>
<p>A két kuvasz rögtön észrevette, hogy a nemzetes úr a Kakas dalát
dudolgatja. Tehát nincs messze az elalvás ideje.</p>
<p>Mindegy. A nemzetes urat jól ismerik s jó embernek tartják.
Ismerik már esztendők óta; megugatták már százszor, az is össze
szidta őket már százszor, de azért csontot, kenyérhéját,
szalonnabőrkét mindig nekik adott s enyhe éjszakákon úgy hajnal
felé velük együtt feküdt le s együtt szunyókált az állás déli
oldalában. Álom közben még meg is simogatta, meg is ölelgette őket.
<span class="pagenum"><a name="Page_249" id=
"Page_249">-249-</a></span></p>
<p>Nemzetes Böthök uram támolyogva jön. Ma igen sokat ivott
Herenden, a viz mellett való nagy kocsmában. Bizonyosan valami
öcscsének volt jó kedve vagy nevenapja vagy jó vásárja. Ritkán
történt, hogy ilyenkor a nagy mulatság után még el ne ballagott
volna estére a Gombási csárdához. Ma is ezt cselekedte. A mit ugyan
nem okosan cselekedett, utjába esvén a havas zivatarnak.</p>
<p>Öltözete a rendes. Kucsmája is a rendes. Sok esztendős már az
öltözet is, a kucsma is. Bozontos bajusza, szakálla és szemöldöke
is a rendes. Ezek még több esztendősek, mint az öltözet és a
kucsma, de ép úgy tele vannak hóval, mint az öltözet és a kucsma,
ámbár a bajuszt, szakált, szemöldököt a szél rázogatja. Úgy
látszik, annyi havat hord mindig beléjük, a mennyit kiráz
belőlük.</p>
<p>Puskája a vállán. Holmi csavargók, idegenek, parasztnak ne
nézzék. Kezd a világ megbolondulni. A paraszt is olyan ruhában jár
immár, mint a régi jó valóságos nemes ember. Mi mutassa most már
messziről is, ki a nemes, ki a királyi vadász, ki a nemzetes úr?
Hanem ha a puska!</p>
<p>Régi rozsdás egycsövü disznóláb bizony már az a puska. Nincs már
olyan ember, a ki arra emlékeznék, mikor lőtték utoljára vele a
vadat a király asztalára. Agya korhadt, kakasa csikorog, ravasza
lityeg-lotyog, meg se lehetne már talán tölteni. Egyébre se való,
mint ütni, dobni. Ismeri már az eb is, szarka is; nem is fél tőle
egyik se. Hanem a tarisznya nem a régi. <span class=
"pagenum"><a name="Page_250" id="Page_250">-250-</a></span></p>
<p>A tarisznya pedig nevezetes intézmény. Bajuszt, szakállt
akármilyet viselhet minden ember, de a tarisznyánál az ősi
törvényeket áthágni, megsérteni nem szabad. Hetes vászonból az
iskolás gyereknek, meg nem született bárány bőréből a
juhászlegénynek, tarka lószőrfonadékból a parasztnak, csíkos
posztószélből a mesterembernek. Nemes embernek voltaképen csak
vadásztarisznyát szabad hordani, a melynek bőre, szabása, szijja,
kötője, fekvése, magassága mindenképen olyan legyen, hogy azt a
pandur, kanász, drótostót tarisznyájával össze ne téveszszék. Két,
három nyul minden esetre kényelmesen elnyujtózkodhassék benne, a
mikor beleteszik.</p>
<p>Van azonban kétféle hiányossága. Az egyik az, hogy csak
vadászatra illik nyakba vetni s a másik az, hogy a csutora nem áll
meg benne a lábán. S ez a fő hibája. Minthogy pedig nemzetes Böthök
uram inkább a csizmáját hagyná otthon, mint a csutoráját:
természetes, hogy nem vadásztarisznyát, hanem csíkos
posztószéltarisznyát hordott magával. Nem volt ebben semmi szégyen.
Volt néhány jó komája, ki szűcs, ki csizmadia, ki kovács, ki
jegyző, ki tanitó; – valamennyinek ilyen volt, ha szőlőbe vagy
vásárra ment, a tarisznyája.</p>
<p>Ott támolyog nemzetes uram az út közepén. Az árokparton ülő
kuvasz meglátta, megismerte s egyet-kettőt ugatott feléje. A gödör
fenekéről kijött a másik kuvasz is s most mindakettő eléje szaladt
s farkát csóválva körül ugrándozta, körül csaholta. Mintha
beszéltek volna hozzá: <span class="pagenum"><a name="Page_251" id=
"Page_251">-251-</a></span></p>
<p>– Épen csak magát vártuk, nemzetes uram.</p>
<p>De ő nem értette meg a szót. Csak dülöngött jobbra-balra, csak
ballagott előre. Csak dudorászgatta rekedt hangon kakasos és
tizenhárom garasos régi dalát.</p>
<p>Mig az ó-téglavetőhöz nem ért: addig nem volt semmi baj. De a
mint oda ért s azt is el akarta hagyni: a két kutya eléje állt s el
nem mozdult előle, hanem ugatta tele torokkal.</p>
<p>– Mit akartok héjh? Eltakarodtok most mindjárt az utamból?</p>
<p>Ezt a szót pedig a kuvaszok nem értették meg. Csak elállták az
útját.</p>
<p>– Czoki előlem, adta dögjei!</p>
<p>S rájuk toporzékolt keményen.</p>
<p>De nem hajtottak a kutyák erre se.</p>
<p>Nemzetes uram most már igazán haragra lobbant. Lekapta a puskát
a válláról s ráfogta a kuvaszokra.</p>
<p>A kuvaszok szemtelensége nem ismert határt. Látták, hogy az a
rossz dióverő nincs megtöltve, nincs felgyutasozva, kakasa sincs
felhuzva; semmiképen se akartak megijedni.</p>
<p>Annál jobban ugattak, annál jobban utját állták, de azért a
farkukat mégis csak csóválták. Mindenképen értésére akarták adni,
hogy ők nem haragból, nem ellenséges szándékkal cselekszik azt, a
mit cselekesznek.</p>
<p>Sőt a nagy ugatás közben hol az egyik, hol a másik el-el szaladt
a gödör felé, mintha csak azt mondta volna: <span class=
"pagenum"><a name="Page_252" id="Page_252">-252-</a></span></p>
<p>– Erre jöjjön nemzetes uram, majd itt mutatunk mi valamit.</p>
<p>Ostoba kuvasz – ő akart királyi vadászt és nemes embert
kitériteni útjából!</p>
<p>Nemzetes uram most már igazán dühbe jött. Hogy e hitvány ebek
mindig csak ott csavarognak, a hol ő, sőt még utját is merik állani
s még puskáját se veszik kutyába se: ilyet még csakugyan nem ért
meg. Most már komolyan meg kell büntetni őket.</p>
<p>Nem félnek a puskától?</p>
<p>Jere kucsma kézbe.</p>
<p>Az a kucsma kivül fekete szinü birkabőr, belül fehér szinü
birkabőr, köröskörül mindenféle szinü zsiradék, nyom öt fontot, ha
azzal orron üti az egyik kuvaszt, elfut tőle mindakettő.</p>
<p>Levette fejéről s gyilkos szándékkal oda suhintott vele az egyik
kuvasz orrára. De a gyalázatos eb ettől se ijedt meg. Megkapta
fogaival a kucsmát, kirántotta nemzetes uram kezéből s hajrá,
mintha puskából lőtték volna ki, elszaladt vele a gödör felé, oda
ugrott a fuvatag alá a lágy harasztra, leült a kis gyerek mellett s
letette a kucsmát maga elé két első lábához. S aztán oda nézett
nemzetes uramra.</p>
<p>– Ha kucsma kell nemzetes uram, tessék érte ide jönni.</p>
<p>No most már se kakas, se tizenhárom garas, se kucsma!</p>
<p>Káromkodott nemzetes Böthök uram, mint az égi háboru. De hát
hogy segitsen magán? <span class="pagenum"><a name="Page_253" id=
"Page_253">-253-</a></span></p>
<p>A hó egyre esett, a förgeteg egyre zúgott. Haját szerte-szét
kuszálta s az meg már szent igazság, hogy királyi vadásznak és igaz
nemes embernek hajadon fővel, kusza hajjal, csapzott fürtökkel
ember szeme elé kerülni nem lehet. Azt nem mondhatja, hogy a szél
verte le fejéről s az vitte el a kucsmát. A nagy szél ugyan nagy
úr; fákat dönthet; tornyot, háztetőt leszórhat; boglyát, kazlat
tova sodorhat, de hogy zsiros kucsmát valaki fejéről lesodorjon:
ilyen eset még nem történt, mióta szél és kucsma van a világon. Ezt
hát el nem hiszik neki. Azt még úgy se hiszik el, hogy a Gombási
csárda kuvasz ebe kapta le a fejéről. Hanem azt igen is elhiszik,
hogy vagy beitta, vagy zálogba tette, vagy elvették tőle, noha
puska volt a kezében.</p>
<p>Ennek a szégyennek nem áll elébe.</p>
<p>Nincs más menedék, el kell menni a téglavető gödörbe a kutya
után, a kucsma után. Az a hitvány dög csak nem fut tovább a
kucsmával.</p>
<p>Dehogy fut. Esze ágában sincs. Nem akart az a kuvasz egyebet,
csak azt, hogy nemzetes uramat oda csalja az alvó piczinyhez. Igaz,
hogy ha több esze lett volna: ezt másként is tudtára adhatta volna
nemzetes uramnak. De csárdabeli kuvasztól mit várjon az ember
egyebet, mint gorombaságot?</p>
<p>Oda tipegett nemzetes uram a gödörbe. Ugyan csak vigyáznia
kellett lépéseire, mert mámoros fejjel nem tanácsos hepehupás
helyen nagy hóban botorkálni. Az ember észre se veszi, már hasra
esett. <span class="pagenum"><a name="Page_254" id=
"Page_254">-254-</a></span></p>
<p>De nemzetes uram nem esett hasra. Sőt a kutyákkal való nagy
viaskodás a mámor egy részét is kiverte már a fejéből. Hanem az
igaz, hogy a mikor a süppedő haraszton a kis gyerekhez ért, ott
akarva, nem akarva le kellett ülnie. Az ingoványon nem tudta magát
egyenesen tartani s leültében egész testi sulyával a kis gyerek
lábaira nehezedett.</p>
<p>Nosza fölébredt és fölsikoltott most az a kis poronty!</p>
<p>Mi ez?</p>
<p>Nemzetes Böthök uram körülnéz. Gyereket nem lát. Ő a kucsmáját
keresi s gyereket talált volna helyette? Vagy talán az a hitvány
kuvasz nyikkantott volna gyerek módra, mikor tovább ugrott? Hol
lenne itt gyerek?</p>
<p>Ihol la!</p>
<p>Megmozdul a haraszt. Két kicsi kezecske nyulik ki a haraszt
alól. Nemzetes uram egy üléssel tovább gördül s ime két kicsi
lábfej is rugdossa a harasztot. Sőt még nyöszörög is valami apró
féreg s két eleven szem is oda sugárzik nemzetes uram torzonborz
arczára.</p>
<p>Nemzetes uram csak néz. Első pillanatban megfeledkezik a
kuvaszról is, meg a kucsmáról is. Csak nézi azt a piczi
jószágot.</p>
<p>– Mi az isten csodája lehet ez?</p>
<p>Oda fordul a két kutyához.</p>
<p>– Csak nem ti hoztátok ezt is ide?</p>
<p>A két kutya nem felel. Csak nézik ők is jó szemmel a fölébredt
kis gyereket. <span class="pagenum"><a name="Page_255" id=
"Page_255">-255-</a></span></p>
<h3>III.</h3>
<p>Lassanként belátta nemzetes uram is, hogy itt a harasztban
bizony egy kis gyerek fészkelődik, a ki senki másra, csak épen ő rá
várakozott. Miért nézne két szemével épen ő rá? Miért nyujtogatná
két apró kezecskéjét épen ő feléje? Ha nem azért!</p>
<p>De mit csináljon most már?</p>
<p>Első dolog természetesen a kucsmát elvenni a kutya lába mellől s
azt föltenni fejére.</p>
<p>Azután a gyereket is ki kell venni a haraszt mélységeiből.
Nyilván való, hogy a gyerek ölbe kivánkozik.</p>
<p>Ölbe?</p>
<p>Hát nemzetes uram vegyen ölbe nyafogó kölyket? Nem teszi ő azt a
Pilátusnak se. Nem dajka ő s nem volt dajka az öreg apja se. Az
lenne csak csúfság a világon, ha valaki meg találná látni, hogy ő
ölben gyereket tart. Sohase volt az ő ölében egyéb, mint malacz,
nyul, őz-ünő, kecske-gida, csobolyó, csutora s egyéb efféle nemes
emberhez való jószág.</p>
<p>Azonban szürkül az est. A szél is csöndesebb, estére egészen
eláll. Néhány percz mulva egészen sötét lesz. Nem látja őt meg
senki.</p>
<p>Megfogja a piczinynek egyik kezét s egyik lábát s annál fogva
fölemeli, mint a süldő nyulat.</p>
<p>A poronty már nem szopós. Talán több esztendősnél. Kövér pufók
kölyök. Olyan éles fogai vannak, mint a vésü. Ruhácskája elég
meleg, csak lábfeje meztelen. Visit, mintha nyúznák. <span class=
"pagenum"><a name="Page_256" id="Page_256">-256-</a></span></p>
<p>Elereszti kezét lábát s leteszi a harasztra. Mindjárt elhallgat,
nem visit tovább. De mégis nyöszörög. A feje mélyebben van, mint a
lába.</p>
<p>Nemzetes uram ott ülő helyében kibujik a posztószél tarisznyából
s oda teszi a tarisznyát a gyerek háta és feje alá. A gyerek tovább
nyöszörög, de csikszemeit le nem veszi nemzetes uram arczáról.
Mintha nem is félne, sőt mintha bizakodnék nemzetes uramban.</p>
<p>– Mi kell te patkány? Talán éhes vagy? Azt akarod, hogy csecset
adjak? No csak azt várd.</p>
<p>Nemzetes uram belenyul a tarisznyába s kivesz onnan egy darab
vadászpogácsát. Letör belőle egy falatnyit s oda adja a gyerek
kezébe. Vajon mit csinál vele?</p>
<p>Mit-e? Iczi-piczi kezével úgy megfogja az a kölyök azt a
pogácsát, mint Krisztus a vargát s tömi magába egész
gyönyörüséggel.</p>
<p>Nemzetes uram a fejét csóválja.</p>
<p>– Ejnye adta porontya, tud ám enni!</p>
<p>Ujra belenyul a tarisznyába s kiveszi onnan bicskáját s kivesz
egy jókora háta-szalonnát. Hosszu szeleteket vág a szalonnából s
kinálja a gyereket. Eszik a gyerek, mint a farkas.</p>
<p>– A ragyogóját ennek a fattyunak, megeszi minden szalonnámat. Te
féreg, te utóbb engem magamat is felfalsz! Utóbb még majd talán
megiszod a boromat is.</p>
<p>Igaz a! Szomjas is lehet a kölyök.</p>
<p>Nemzetes uram megint belenyul a tarisznyába s kiveszi a
csutorát. Lecsavarja kupakját, nagyot húz <span class=
"pagenum"><a name="Page_257" id="Page_257">-257-</a></span> belőle
ő maga, azután megtörli a csutora száját s oda tartja a piczinynek
ajkaihoz.</p>
<p>No nézze az ember! A csutora kotyog-kotyog, de egy csöppnyi se
megy félre, iszik a gyerek, mint a gödény, pedig jóféle gyönge
borocska van a csutorában.</p>
<p>– Egészségedre te kukacz!</p>
<p>Még meg is törölgeti azt a piczi szájacskát.</p>
<p>De ádáz haraggal néz a két kutyára.</p>
<p>– Dögök, ti varrtátok a nyakamba ezt az éhes kölyket,
kocsiostort készitek a bőrötökből.</p>
<p>Az ostoba kuvaszok azt hiszik, most dicséretet és elismerést
kaptak a nemzetes urtól. Farkukat csóválják örömükben.</p>
<p>De rég leszállt a nap, a hó is elállt, a szél is elült,
foszlányos felhők úsztak az égen s onnan a vámosi határ felől
ragyogni kezdett a holdvilág. Kezdett az idő hidegebbre válni. A
gyereknek kezecskéje, lábacskája olyan hideg volt már, mint a
valóságos jég.</p>
<p>Nemzetes uram ujra meg ujra huzott egyet a csutorából s megint
elkezdte dudolgatni a Kakas dalát. »Eladtam a kakasom, tizenhárom
garason.«</p>
<p>Közben megnézte, mi van a tarisznyában. Volt biz abban sok
mindenféle. Lőportartó, kostök, pipaszerszám, sós-paprikás
faszelencze, bicska, szalonna, vadászpogácsa, darab kenyér kendőbe
takarva, zsákmadzag, bajuszpedrő, még egy kis csikóra való csengő
is. Manó tudja, hogy keveredett oda. Visszakerült bele a csutora
is, de azért még mindig maradt benne hely a gyerek számára is.
<span class="pagenum"><a name="Page_258" id=
"Page_258">-258-</a></span></p>
<p>Fogta a tarisznyát, kinyitotta. Fogta a kölyket, a tarisznyába
beültette. Akkor megfogta a tarisznya két szélét s a kölyket
belerázta, belezöcskölte. Csak a feje látszott ki belőle. Még csak
nem is orditott a kölyök, hanem mosolyogva, jó kedvvel nézett
nemzetes uram szemébe.</p>
<p>– Bárcsak megfagynál az éjjel, adta kölyke!</p>
<p>Mélyen beásta a tarisznyát az enyhe harasztba. Kucsmáját füleire
húzta s maga is mélyen befuródott a haraszt alá.</p>
<p>A hold oda világitott torzonborz arczára. De ő csak tovább
dudolgatta az altató dalt. »De most már se kakas, Se tizenhárom
garas.« Mire tizedszer eldalolta: ő is aludt, a gyerek is aludt
istennek nevében. Oda feküdt melléjük a két kuvasz is a hó
tetejére.</p>
<p>Alugyatok! Csöndes jó éjszakát! Kakas-szó, kutyaugatás,
emberhang, zajgó lélek, bűnös érzés nem zavarja álmatokat. Nyugton
lehettek a magas Bakonyban. A nagy erdők zúgása, ezer csillag fénye
s a tiszta holdnak ezüstös mosolya őrködik fölöttetek. No meg a két
kuvasz.</p>
<p>De nem őrködik a boldogtalan anya fölött.</p>
<p>Futott, futott az az asszony, mignem elérte Herendet. Tizszer is
elesett, ujra fölkelt s megint futott. Néha azt gondolta, jobb
volna fekve maradni. A förgeteg eltemetné, a hó beboritaná, nem
kellene tovább kínlódnia. De a förgeteg zúgásában megint
gyermeksírás ütődött füleihez. Az a hang, az a hang! Alig
vánszorgott már, de azért felugrott s tovább futott. <span class=
"pagenum"><a name="Page_259" id="Page_259">-259-</a></span></p>
<p>Alkonyatkor ért a nagy kocsmához. Nem is úgy lépett, hanem úgy
esett be a pitvarba. Betámolygott az ivóba, leült a kályha mellé a
sarokba. Ölébe tette két kezét, két kezébe temette fejét s ott ült
órákig szótlanul. Csak néha-néha vonaglott egyet, a mint zokogását
elfojtotta. Ruhájából a havat kirázni se jutott eszébe, ott olvadt
ki a hó belőle a kályha mellett. Csuron-víz lett mindene. De ő
ezzel nem törődött.</p>
<p>Jó ember volt a korcsmáros, jó asszony volt a felesége.
Észrevették a lány szótlanságát, nagy keserüségét. A kocsmáros úgy
jó későn este oda szólt hozzája.</p>
<p>– Éhes vagy lányom, vagy beteg? Honnan jöttél, mi járatban
vagy?</p>
<p>A lánynak akkor is könnyei folytak.</p>
<p>– Nem tudom mi bajom. Szegény cselédleány vagyok, helyet
keresek.</p>
<p>Adtak neki enni. Alig evett valamit. Adtak neki egy pohár
forralt bort is, azt megitta. El is mámorosodott, erőt is nyert
tőle.</p>
<p>Sok vendég volt a kocsmában. A szentgáli nemes urak mulattak
nagy sereggel. Valami vadászatból haza jövet tértek oda be.</p>
<p>A lány oda ment a kocsmárosnéhoz s kezet csókolt neki.</p>
<p>– Köszönöm a szivességét nagyasszonyom, de én most fizetni nem
tudok. Kérnék éjjeli szállást is s akármiféle munkában becsületesen
megszolgálnám s megfizetne érte az isten is. <span class=
"pagenum"><a name="Page_260" id="Page_260">-260-</a></span></p>
<p>– Eredj a konyhába, láss a dolog után, maradj itt holnapig,
holnap disznóölés lesz, hasznodat vehetem, azután majd
meglássuk.</p>
<p>Csodálatos erő van az asszony lelkében. Hát még a bűnös asszony
lelkében!</p>
<p>Az a bűnös nő dolgozott s munka közben felejtkezett. Lelkének
minden kínja, bűnének minden tudata, piczinyéhez való szerelmének
minden gyötrődése mintha enyhült volna a munkának zaja közben.</p>
<p>De nem ért az semmit. Jött az éjszaka, a magány és a sötétség.
Minden fájdalom kiszabadult akkor rejtekéből s valamennyi az ő
beteg lelkének rohant s tépte, szaggatta azt a beteg lelket. Zúgott
a szél: gyermeke nyöszörgése zúgott a szélben. Szólt a zene a nagy
ivóban: gyermekének zokogása szólt a zenében. Vidám dalokat
énekeltek a szentgáli urak, még a vidám dalokon át is eljött hozzá
egy hang a messzeségből, a nagy erdők mellől, az ó-téglavető
gödreiből. Egy gyermek van ott, szép, üde, piros édes gyermek,
aludt édesen, fölébredt magánosan, sír most keservesen.</p>
<p>A szemét se hunyta le a nő. Úgy kelt föl idegen fekvő helyéről,
a mint este lefeküdt.</p>
<p>S a hajnali és reggeli munkánál mégis együtt dolgozott a többi
munkás néppel.</p>
<p>Hanem a mikor napkölte után leültek a fölöstökömhöz s a
kocsmáros körülnézett köztük, meglátta a kocsmáros a nőnek arczát s
szeme az arczon veszett.</p>
<p>Beesett szemek, hulldogáló könnyek, szederjes ajkak, ijedtség és
reszkető félelem: ebből állott az az arcz. <span class=
"pagenum"><a name="Page_261" id="Page_261">-261-</a></span></p>
<p>A kocsmáros részvéttel szólt hozzá.</p>
<p>– Te beteg vagy lányom vagy háborodott.</p>
<p>A bűnös anya nem fojthatta el tovább kinlódását. Kitört belőle a
köny is, a szó is.</p>
<p>– Piczinyem van, édes nagyuram, a szivem megszakad érte,
szeretném elhozni. Engedje meg az isten irgalmára!</p>
<p>– Hol hagytad?</p>
<p>A nő halálra ijedt, elsápadt, inai majd összerogytak. Mit
mondjon, mit feleljen? – Végre csöndes hangon felelt, alig lehetett
meghallani.</p>
<p>– A Gombási csárdában.</p>
<p>– No hát eredj érte. Hanem előbb egyél s egy pohár meleg bort
igyál rá. Hiszen jártányi erőd sincs. Délre visszajőjj!</p>
<p>A lány nem is úgy rohant, hanem úgy esett oda a kocsmáros
kezéhez, hogy azt megcsókolja. Szólni nem tudott.</p>
<p>De azután megtörölte könnyeit, haját rendbe hozta, ruháját
megigazitá, evett-ivott jó étvágygyal, egy kis meleg sültet, jó
karéj kenyeret, egy bögrécske tejet a picziny számára magához vett
s ment elhagyott gyermeke után gyorsan, mint az evet.</p>
<p>Az anyának szerelme az ő piczinyjéhez örökké tart. Még a bűn se
képes azt kioltani.</p>
<p>Repeső lélekkel sietett az anya az ó-téglavetőhöz. Megtalálta az
első körültekintésre. Rohant a szélső gödörhöz, a fuvatag boltozata
alá, a süppedő harasztra. A gyermeket nem találta. <span class=
"pagenum"><a name="Page_262" id="Page_262">-262-</a></span></p>
<p>Mi ez? Eszeveszett sietséggel ment ki az útra körülnézni. Ujra
meggyőződött, hogy ez az ó-téglavető. Egyik gödröt a másik után
befutotta s ujra odarohant a szélsőhöz.</p>
<p>– Uram én istenem, el ne hagyj!</p>
<p>Neki ment a harasztnak. Szórta szélyel két kezével. Hó szitált,
falevél röpködött körülötte.</p>
<p>– Itt kell lenni, itt kell lenni!</p>
<p>Elesett, ujra fölkelt. Kifáradt, elfeküdt, elnyúlt a harasztba.
Megint felugrott, a mint ereje engedte.</p>
<p>– Oh édes lelkem, aranyom, üdvösségem, édes piczi gyermekem!</p>
<p>Nem birta tovább. Összeesett. Agya elsötétült. Mozdulatlanul
terült el a szétszórt haraszton. A hideg téli nap ragyogó sugara
játszadozott halvány arczán, behunyt szemein, szétkuszált
hajfürtein.</p>
<p>Elvitte a kis gyermeket nemzetes Böthök uram. Vitte Szent-Gál
felé. Édes szavakkal beszélgetett a kis gyermekkel, de azért
közben-közben szidta a Gombási csárda két kuvaszát.</p>
<h3>IV.</h3>
<p>Arra pedig jó oka volt, hogy összeszidja a két kuvaszt. Mert az
a két kuvasz nem engedte meg, hogy magát kedvére kialudja. Alig
fordult a Gönczöl szekerének rudja aláfelé, alig volt két vagy
három óra éjfél után, az a két eb olyan ugatást mivelt, hogy
nemzetes uramnak föl kellett ébrednie. Bizonyosan azt hitte a két
<span class="pagenum"><a name="Page_263" id=
"Page_263">-263-</a></span> ostoba állat, hogy nemzetes uram és a
kölyök megfagy a hajnali hidegben.</p>
<p>Ádventi napokban hol van még a reggel éjfél után két-három
órakor.</p>
<p>De azért nemzetes uram fölébredt, felült, körülnézett és
kucsmáját felhuzta a két füléről. Az ég kitisztult, ragyogtak a
csillagok s a hold kényesen sétált s kevélyen és pazarul szórta a
fényt az ég magasán. Hó boritotta a vidéket. Olyan világos volt,
hogy a pap prédikácziót tanulhatott a hófénynél és a holdvilágnál.
Csak a csárda fölött, csak a falu mögött és csak arra föl a Halyag
felé sötétlettek a Bakony szálas erdei.</p>
<p>Nemzetes uram kis mámort érzett. A tegnapi sok bortól s az
éjjeli mély alvástól. Nem is mulik el a mámor addig, mig egy
italnyi jóféle illatos törkölypálinkát fel nem hajt. Ezért be kell
nézni a csárdába okvetlenül.</p>
<p>Ott ülő helyében levette a kucsmát a fejéről. De nem azért ám,
hogy istenhez fohászkodjék, a miért őt az isten megtartotta az
éjszaka és szerencsésen fölvirasztotta a mai napra. Hanem azért,
hogy egy marok hóval jól bedörzsölje homlokát, szemét és füleit s a
kucsma fekete szőrével mind ama helyekről a havat letörölje.
Ennyiből állt a mosdás, fürdés, öltözködés és a pipere. A királyi
vadászatokon sincs máskép soha. Tanulhatnának tőle az udvari és
nagyvárosi mindennemü és rangu és koru pipesek.</p>
<p>Föltápászkodott s kiment az országos utra, indult a csárda felé.
Egy kissé bántotta a lelkiismeret, hogy <span class=
"pagenum"><a name="Page_264" id="Page_264">-264-</a></span> az este
a nélkül mult el, hogy a csárdába benézett volna. No de pótolni
lehet ezt a mulasztást.</p>
<p>A poronty természetesen eszébe se jutott.</p>
<p>De valami hiányosságot mégis érzett. Megállt, gondolkodóba
esett. Mi hija is lehet csak a világnak?</p>
<p>– A pipa. Igaz a! Hol is csak az a pipa?</p>
<p>Keresi a dolmányzsebben kivül. Ott nincs. Keresi a
dolmányzsebben belül. Ott sincs. Körülnézi a csizmaszárakat.
Azokban sincs. Hátra fordul, körülnéz, hátha elejtette. Nincs
sehol, pedig a havon meg lehetne látni. Csak a két kuvasz ólálkodik
körülötte. Rájuk förmed.</p>
<p>– Hová tettem a pipámat héjh?</p>
<p>Jól tudja azt a két kuvasz, de meg nem mondaná a világért se.
Csak a füleiket hegyezik. Ki is nevetnék nemzetes uramat, ha ez
illetlen dolog nem volna.</p>
<p>Végre a helyes útra téved nemzetes uram kutató elméje.</p>
<p>– Persze, hogy a tarisznyában van a pipa.</p>
<p>Oda nyul a vállához balkezével, hogy a tarisznyaszijjat
megrántsa s a tarisznyát előre forditsa. Nincs tarisznyaszij.
Megtapogatja hátulsó oldalát. Nincs tarisznya.</p>
<p>– Hol a pokol fenekében van az a tarisznya?</p>
<p>Csak ezt várták a kuvaszok. Nyomban visszafutottak az
ó-téglavetőhöz.</p>
<p>Azonnal nyilvánvaló lett nemzetes uram előtt, hogy a
tarisznyának ott kell lenni, a hol az éjszakát töltötte, Az
ó-téglavető gödörben, a haraszt alatt.</p>
<p>Megfordul, visszaballag, megtalálja a tarisznyaszijjat, megfogja
s annál fogva fölemeli a tarisznyát. Nagyon nehéz a tarisznya.
<span class="pagenum"><a name="Page_265" id=
"Page_265">-265-</a></span></p>
<p>– Mi a manó! Hiszen nem a nagy csutorát tettem én ebbe az
este!</p>
<p>Fölhajtja a tarisznya hajtókáját s belenyul. Egy borzas
fejecske, két apró fülecske akad a kezébe.</p>
<p>– Ez nem a pipa, nem is a nagy csutora.</p>
<p>De nem ám. A poronty van ott nemzetes uram. Ime kezd is már
nyöszörögni, fészkelődni.</p>
<p>– Hejh a ki áldottja van ennek a világnak!</p>
<p>Akkor jutott csak eszébe a gyerek s mind az a sok bosszuság és
vesződség, melyen ő az este a két kuvasz miatt keresztül ment.
Bosszusan lehajtotta a tarisznya hajtókáját, fölkapta vállára a
tarisznyát, hiába nyöszörgött és rugdalódott benne a gyerek, meg se
állt vele a Gombási csárdáig.</p>
<p>Ott átadta a gyereket a csárdásnénak.</p>
<p>– Nézze csak hugom asszony, micsoda szerencsétlenség ért engem
az utban.</p>
<p>A csárdásné kihuzta a gyereket a tarisznyából, levetkőztette,
talált egy pár gyüszűnyi czipőcskét a háznál, azt a két piros
lábfejecskére felhuzta, azután édes tejjel, estéli
pecsenyemaradékkal, kis darab kalácscsal a gyereket tele tömte, jól
tartotta s végül az asztalra oda ültette nemzetes uram elé.</p>
<p>Nemzetes uram ott ült az ivóasztal mellett. Maga ült ott ebben a
korai hajnali időben. Az asztalon most már három állapot világított
előtte. A faggyu gyertya, a gyerek és a pálinkás üveg. Mind a három
egyaránt mosolygott rá. Hol az egyiket nézte, hol a másikat.
Egy-egy pillanatban, a mikor bosszuságra gerjedt, azt <span class=
"pagenum"><a name="Page_266" id="Page_266">-266-</a></span>
gondolta, hogy valamelyiket a három közül földhöz kellene
vágni.</p>
<p>Különben pedig pipázott, mint a kémény.</p>
<p>– Nézze csak hugom asszony, mit szól már ehhez a dologhoz?</p>
<p>S elbeszélte estéli baját a kutyákkal és a gyerekkel.</p>
<p>– Azt a két kutyát agyonlövöm még ma!</p>
<p>– Lövi a manót nemzetes uram. Az a két kutya az enyém, jóravaló
állat mindakettő. A gyerek pedig a magáé. Nagy szerencse ez. Isten
adta magának nemzetes uram. Ismerem is már ezt az apróságot. Tegnap
délben itt volt már az édes anyjával. Az anyja is derék, szép,
fiatal cseléd. Tegnap is én etettem meg ezt a kis jószágot. Nézze
csak, hogy nevet ránk! Majd visszajön érte az anyja.</p>
<p>Fölkapta a kis gyereket, hogy összecsókolja. A kis gyerek
azonban kihajolt a csárdásné öléből s két kis karját kitárva
nemzetes uram ölébe kivánkozott.</p>
<p>– No lássa nemzetes uram, hamis a maga zuzája! Én etetem, én
csókolom, mégis magához kivánkozik. Látom én azt, nem az este óta
van ez az ismeretség. Jól tudta azt az édes anyja, kire hagyja ezt
a kis porontyot.</p>
<p>Szemmel látható volt, hogy a gyerek nemzetes uramhoz
kivánkozik.</p>
<p>Nemzetes Böthök uram egyet szippantott a pipából, egyet huzott
az illatos törkölyből s egyet sodorintott kusza bajuszán.</p>
<p>– Ne beszéljen már olyan bolondságot hugom asszony. Akárhogy van
most már ez a dolog, én a bajba <span class="pagenum"><a name=
"Page_267" id="Page_267">-267-</a></span> beleestem. De mit szól
ehhez majd a Lidi néném? Kiver a házból a gyerekkel együtt.</p>
<p>Ez bizony kitelik nemes Böthök Lidia kisaszszonytól.</p>
<p>Tudni kell ugyanis, hogy nemzetes Böthök Bálint uram közel jár
már az ötvenedik esztendőhöz, de még mindig csak urfi, azaz
legényember.</p>
<p>Surján gyerek korában már ott volt a tisztujitásoknál,
követválasztásoknál, királyi vadászatoknál. Mikor az ideje eljött,
honvéddé lett. Ő is agyonütött egy-két németet, ő neki is beverték
a fejét egyszer-másszor. Hogy a fegyvert le kellett tenni:
besorozták erőszakkal osztrák katonának.</p>
<p>Apja, anyja nem volt. Hanem ott volt Lidi nénje; nemes, nemzetes
Böthök Lidia kisasszony, az ő apjának – nyugodjék békével – édes
testvére. Volt már vagy hatvanöt éves, a mit ugyan nem illik
hánytorgatni, noha most már túl van minden veszedelmen. Mert ha
eddig férjhez nem ment, ezentul már nem megy férjhez.</p>
<p>E jó nénje nem hagyta nemzetes uramat osztrák katonának, hanem
sietett őt kiváltani s a mint Olaszországból megérkezett, nyomban
saját házához venni. A mi annál inkább czélszerü volt, mivelhogy
nemzetes uramnak nem volt külön saját háza.</p>
<p>Volt valamelyes birtokuk. Néhány darab a városlődi határon,
néhány darab Urkut felé, Vámos felé. Egy-két darab Somodon, a
Hárságy alatt, a Halyag felé, a Horhi pusztán s a Kétbiró-kutjánál
is. Ki szántóföld, ki kaszáló. Még Esseghvára alatt is volt egy kis
nyilasuk. Összes birtokuk se ért ugyan sokat, de miután
<span class="pagenum"><a name="Page_268" id=
"Page_268">-268-</a></span> harminczkilencz darabból állt, mégis
három nap kellett ahhoz, hogy a messze határokon át bejárhassák.
Nemzetes uram még egész életében se látta valamennyit. Nem is igen
érdemes. Egy-két holdnál nagyobbra úgy se rugott egyik se.</p>
<p>Már most, hogy e sokféle tenyérnyi birtokból melyik a Lidia
kisaszszonyé, melyik a nemzetes uré: nincs az az ügyvéd és nincs az
a mérnök, a ki ezt meg tudta volna mondani. De nem is volt rá
szükség. Nem kérdezte, nem kereste azt senki. A mig mindketten
élnek: addig édes-közösen birják. A mikor egyik meghal: az egészet
a másik birja. Ha pedig majd utóbb valamikor mindakettő elköltözik
az árnyék-világból: a távolabbi rokonok lássák, mit csinálnak.</p>
<p>Nemzetes uram sohase házasodott. Egyszer-kétszer egyik-másik
nemes leányzóról tett ugyan nénjének valami czélzást, de jó Lidi
nénje annyi kifogást tett hamarosan s olyan szent igazsága volt
mindenben: hogy utóbb egészen letett a házasságról.</p>
<p>Nem is volt épen nagy szükség a házasságra. Ételéről, italáról,
fehérnemüjéről gondoskodott Lidi nénje. Tehenet, baromfit,
háztartást, még külső gazdaságot is ellátott Lidi nénje. Azon túl
pedig mire való a feleség? Hogy napkeltétől napnyugtáig szidja,
oktassa, fenyitse, kárhoztassa nemzetes uramat? Ezt is jól
elvégezte Lidi nénje.</p>
<p>Erre pedig épen nagy szükség volt.</p>
<p>Mert nemzetes uram neki adta magát a henye életnek.
Korhelykedett szüntelen. Örökké a községháznál tanácskozott s
örökké a kocsmákon dorbézolt nemes <span class="pagenum"><a name=
"Page_269" id="Page_269">-269-</a></span> uraimékkal együtt. Jó
Lidi nénje utóbb azt mondogatta néki, hogy a kocsmázást elnézi már,
csak a községi tanácskozásról mondjon le. Ott készül és onnan árad
minden veszedelem. Ott határozzák el a korhelykedő kirándulásokat.
Vadászatot, vásárt, határszemlét, korteskedést, malomvizsgálatot,
becslést, csere-berét, birtokátadást, beiktatást, kárlátást,
erdőjárást; kocsmák, borok, mértékek ellenőrzését s több efféle
haszontalanságot, a mi mind nem egyéb, mint ivásra való
alkalmatosság. A hivatalos eljárásról mindig két-három nap veti
őket haza. Malmokban, kocsmákban, csárdákban dőzsölik át a napokat
és éjszakákat.</p>
<p>Meg is lett szomoru következése ennek az életmódnak.</p>
<p>A földek fele vetetlen maradt. Igás jószág soha se volt elég. A
ház teteje is bomladozott. A keritést régen elhordták már télen át
a czigányok tüzelőnek. Omlás-bomlás mindenütt. A szőlőt, kertet úgy
felverte a gaz, siralom volt ránézni. Ha Lidia kisasszony
megengedte volna az adósságcsinálást: ma már a zsidóé volna
minden.</p>
<p>De még ez mind hagyján!</p>
<p>Hanem nemzetes Böthök uram termete, szine-valósága is
elváltozott. Alig volt ötven éves, már hatvanasnak látszott. Öreg
embernek nézte mindenki. Bajuszát hol kipödörte, hol nem. Szakála
úgy nőtt már, mint az avar. Csak a dőzsölő pajtások előtt volt még,
ha volt, valami tekintélye. Mindenki biztosra vélte, hogy a nemes,
nemzetes Böthök-nemzetség vele kialszik. S nem is valami nagy
dicsőséggel.</p>
<p>Volt is mit hallani napról napra Lidi nénjétől. <span class=
"pagenum"><a name="Page_270" id="Page_270">-270-</a></span></p>
<p>Hátha most még azt a kölyket is haza viszi? Hátha az ő jó Lidi
nénje komolyan gondolja azt, a mit a csárdásné csak dévajságból
mondott?</p>
<p>Sietnie kellett azonban, hogy még napfölkelte előtt hazaérjen. A
reggeli köd miatt legalább nem látják, mit visz a tarisznyában.</p>
<p>De hátha visitani talál?</p>
<p>Oda szól a csárdásnénak.</p>
<p>– Úgy beletegye ám hugom asszony azt a kölyket a tarisznyába s
úgy elaltassa, hogy a faluban meg ne nyikkanjon, mert különben a
legelső kapubálványhoz paskolom.</p>
<p>Pedig dehogy paskolta volna.</p>
<p>Aludt a kis gyerek egész hazáig, mint az aludttej.</p>
<p>Épen a baromfiakat etette nemes Lidia kisasszony, mikor nemzetes
uram haza ért. Bement a meleg szobába, letette ott a puskát és
tarisznyát s kiment Lidi nénjéhez.</p>
<p>– Kedves Lidi néném, jőjjön csak be egy szóra a szobába, nagy
baj történt.</p>
<p>Bemennek.</p>
<p>– Nézze csak meg kedves Lidi néném, mi van a tarisznyában.</p>
<p>– No mi van?</p>
<p>– Hát egy istenadta kölyök. Az úton találtam a Gombási csárda
mellett. Valami vásározók veszthették el. Azt se tudom fi-e vagy
lány. Most ez a nyakunkon marad.</p>
<p>A jó Lidia kisasszony első szóra nem hitt az ő korhely Bálint
öcscsének. Pedig csakugyan mozgott valami a tarisznyában. Oda ment,
fölnyitotta a tarisznyát és csakugyan nem nyulat talált benne.
<span class="pagenum"><a name="Page_271" id=
"Page_271">-271-</a></span></p>
<h3>V.</h3>
<p>Lidia kisasszony kiránczigálta a gyereket a tarisznyából. Mély
álma volt a gyereknek a csárdabeli nagy lakoma után, föl se ébredt
jó szerével, csak az arczát fintorgatta, csak nyöszörgött és
nyujtózkodott.</p>
<p>Megnézte Lidia kisasszony a gyereket elől, hátul, tetőtül
talpig. Kisült, hogy csakugyan nem nyul.</p>
<p>Kemény szemekkel támadott nemzetes uramra:</p>
<p>– Hogy került ez a gyerek a tarisznyába?</p>
<p>– Mondtam már kedves Lidi néném, az úton találtam, a farkasoknak
ott nem hagyhattam, a Gombási csárdásné tette a tarisznyába.</p>
<p>– Akkor hiszem el, ha akarom. Vagy czigánygyerek, vagy koldus
kölyke, vagy fattyu-gyerek. De most már azt kérdem, mit akarsz
ezzel a gyerekkel?</p>
<p>– Attól félek, rajtunk szárad édes Lili néném. Az árokba nem
dobhatjuk, mint a kutya-macskakölyket. Minden árok be van fagyva
fenékig.</p>
<p>Lidia kisasszony arczának keménysége nem enyhült meg e
szavakra.</p>
<p>– Rajtunk pedig nem szárad. Én ezzel a fattyuval egy födél alatt
nem hálok. Keféld le a ruhádat; mosdjál, fésülködjél meg; úgy áll
mindened, mintha ágról szakadtál volna, mintha a förgeteg hozott
volna. A hogy kocsmázó, éjszakázó, korhely embernél szokott lenni.
Jösz velem a biróhoz.</p>
<p>Szegény jó nemzetes uramnak meg kellett mosdani <span class=
"pagenum"><a name="Page_272" id="Page_272">-272-</a></span> és
fésülködni. Nehéz dolog volt nagyon. De hiába. Nagy bűnének sulya
alatt el kellett szenvednie.</p>
<p>Lidia kisasszony beszólitotta a bejáró asszonyt s ölébe nyomta a
gyereket. Azután fekete selyemkendőt tett a fejére, fekete
napernyőt vett a kezébe s oda szólt nemzetes uramhoz.</p>
<p>– Menjetek előre, én is ott leszek mindjárt.</p>
<p>Szűz hajadon arcza hatvanöt éves kora daczára is elpirult arra a
gondolatra, hogy mellette ölbeli kicsinyt vigyenek az utczán
végig.</p>
<p>A biró ott pipázott már a község tanácstermében; jóra való ember
volt, atyafi volt.</p>
<p>Lidia kisasszony kezdte a szót.</p>
<p>– Biró uram, bátyám uram, ez az én szerencsétlen Bálint öcsém
egy talált gyereket hozott az imént a házhoz. Tessék azt átvenni
vagy a községnek, vagy a nemesi közbirtokosságnak, mert én a
házunknál gondját nem viselhetem.</p>
<p>A biró kérdő szemmel nézett nemzetes uramra. Nemzetes uram pedig
leült, pipára töltött, rágyujtott s tövétől-hegyéig elmondta, hogy
esett meg a szerencsétlenség.</p>
<p>Ott állt a hadnagy a sarokban. Biró uram intett neki.</p>
<p>– Eredj fiam a községi bábaasszonyhoz, szólitsd ide.</p>
<p>– Nem lehet nemzetes biró uram; tegnapelőtt bevonult Veszprémbe
bábaasszony-vizsgálatot tenni. Ott is marad néhány hétig, mert
irni-olvasni is meg akarják tanitani. <span class=
"pagenum"><a name="Page_273" id="Page_273">-273-</a></span></p>
<p>– Addig tehát várnunk kell, mert senkire másra a gyereket rá nem
parancsolhatjuk. Megkérlek azonban, édes Lidia hugom, úgy is mint
biró, úgy is mint jó atyafi bátyád, hogy addig, mig így vagy amugy
nem határozunk, azt a kis porontyot ne tedd ki a hóra. A mennybéli
angyalok se viselik olyan jól gondját, mint te.</p>
<p>– Én-e? Mit gondol bátyám uram, én legyek egy födél alatt azzal
az aprósággal?</p>
<p>– Hiszen édes Lidia hugom, a mint értem, nem szopós már a
gyerek. A bejáró asszonyod meg lesz vele a tehénólban is.
Ruhácskáról majd gondoskodik a köztársaság. S aztán nem is várom én
meg a bábaasszonyt, majd megszólitom még ma vagy holnap a többi
községi szegődöttet is.</p>
<p>Bölcs ember volt a biró, nem hiába volt szentgáli biró. Nemes
Lidia kisasszony ugyan savanyú képpel nyugodott meg az
elhatározásban, de azért a gyerek csak visszakerült hozzá.</p>
<p>Volt a községnek és közbirtokosságnak egy csomó szegődött
embere. Volt négy kanásza. Alsó, felső, belső, külső. Volt két
gulyása, tizenöt kerülője, ugyanannyi csősze, két hadnagya, négy
kisbirója, négy éjjeli őrje, aztán levélhordó, dobos, kéményseprő,
két pap, két tanitó, jegyző, segédjegyző, két kovács, két mészáros
borbély, baromorvos, csárdások, kocsmárosok, csaposok, molnárok s
több effélék. Mindezeket a község és közbirtokosság fizette.
Mindezek a köztársaságból éltek, annak javát huzták, vonták,
röviditették. Ezek közt csak akad, a ki a talált gyereknek pártját
fogja. <span class="pagenum"><a name="Page_274" id=
"Page_274">-274-</a></span></p>
<p>Akadt a manóba. Biró uram mindegyiket meghivatta s mindegyiknek
lelkére beszélt. Minden tárgyalásra megidézte nemes Lidia
kisasszonyt is. Valamennyinek alapos kifogása volt.</p>
<p>Az egyiknek nincs felesége, mit csináljon a gyerekkel? A
másiknak anyósa lakik a háznál, e miatt is megunta már a világot. A
harmadik szegény, mint a templom egere, maga se tud élni. Egy csomó
ember kint lakik erdőn, mezőn, pusztaságon; oda csak nem vihetik a
gyereket. Néhány azt mondta, betegje van a háznál. A belső emberek:
papok, tanitók, harangozók, templomatyák, gondnokok, presbiterek,
dékánok, egyházfiak nyilván bebizonyitották, hogy ők az istennek
szolgái, nekik a köztársaság nem parancsol. A legtöbbje pedig azzal
állt elő, hogy amúgy is annyi gyereke van, mint a fűszál; azt meg
senki se tudja, hogy ezen tul még mennyi lesz; abba a kis darab
világba, a melyet nekik hasitott ki a gondviselés, az a gyerek már
bele nem fért.</p>
<p>Csikó volna, borju volna, bárány, gida, malacz volna: azt csak
elfogadnák tartásra, de mit csináljanak ők gyerekkel?</p>
<p>Az évszakok rendre eljöttek egymás után. A tél után tavasz,
tavasz után nyár, de azért a tárgyalás be nem végződött. Nemes
Lidia kisasszonyt minden héten megidézték néhányszor. Nem elég,
hogy eddig elég volt lábbelinek télre egy pár talpas tutyi, nyárra
egy pár borjuczipő s most minden hónapban elszakad két pár, hanem
ezen felül még a sok járás-kelésben annyi tyukszeme <span class=
"pagenum"><a name="Page_275" id="Page_275">-275-</a></span> nőtt
még a talpán is, hogy egész éjjel borogatni kellett s utóbb már a
szobából se tudott kimenni.</p>
<p>A gyerek azonban nőtt keményen. Tudott már menni is. Olyan erős
lett, mint a vasék. Akkorákat tudott kiáltani, hogy a tizedik
szomszédban is meghallották. De ha Lidia kisasszonyt meglátta:
annak köténye mellől el nem ment s ha el akarták vinni: orditott,
mintha sütögetnék.</p>
<p>Nem különben ragaszkodott nemzetes uramhoz is. A mit annyival
inkább lehetett csodálni, mert nemzetes uram még akkor is rá
mordiázott, a mikor gyümölcsöt hozott neki a kertből és a
szőlőből.</p>
<p>Nemzetes Böthök uramon is nagy változás történt.</p>
<p>A szent-gáli nemes urak ugyanis, az ő dőzsőlő pajtásai
dévajkodtak vele. Nem akarták elhinni, hogy a gyereket az uton
találta. Valami czéda elméjü pajtása azt koholta ki, hogy álmában,
a mikor a haraszton pihent volna, valami czigányasszony kigombolta
dolmányát és mellényét s úgy tette meztelen keblére a rajkót, még a
mellényt be is gombolta rá s nemzetes uram még se vette észre.</p>
<p>Ezt azonban még csak eltürte volna, mert ez nem volt igaz.</p>
<p>Hanem azt is beszélték róla, hogy ő nem is a tarisznyában, hanem
ölben vitte haza a gyereket. Csináltak róla verset is. »Nemzetes
uramnak ölében a fattya – Mit csináljon vele: szépen
csititgatja.«</p>
<p>Rossz vers, se füle, se farka, de van benne történeti
<span class="pagenum"><a name="Page_276" id=
"Page_276">-276-</a></span> igazság. Igaz ugyan, hogy szegény,
ártatlan, magával jóltehetetlen csecsemőt, a kit anyja elhagyott,
ápolni nem épen vétek, de nemes emberhez és királyi vadászhoz még
se méltó s a ki mégis ezt cselekedné, biz az elvárhatja magára
nemes uraimék sulyos itéletét.</p>
<p>Nem is állta ki nemzetes uram ezt a csufolódást. Úgy ott hagyta
dőzsölő pajtásait, mint Szent Pál az oláhokat. Nem látta őt többé
se a tanácsterem, se semmiféle kocsma és csárda. Otthon maradt s
hozzá látott a dologhoz.</p>
<p>Legelőször is elkezdett furni, faragni s olyan keritést csinált
a tavaszra nemesi udvara körül, nem volt annak párja a faluban.</p>
<p>Kora tavaszszal már megcsinálta a lakóház és a többi épület
tetejét s azt a bokrétát, a melyet a csucsfal fölött a tető sarkába
illesztett, megbámulta mindenki.</p>
<p>Emelt az udvar felől ékes kaput s beföstötte zöldre. Csak úgy
fénylett.</p>
<p>A mikor pedig az épületek falait kijavitotta s kimeszeltette s a
lakóház ajtait, ablakjait szintén szép zöldre kiföstötte: oly
diszes, oly ékes, oly szemre való lett a nemes Böthök-nemzetség ősi
kúriája, alig akadt hozzá hasonló Szent-Gál községében.</p>
<p>Csodáról beszélt mindenki.</p>
<p>De hát a mikor kitavaszodott s a mezei munkát meg lehetett
kezdeni! Nemzetes uram maga vigyázott az etetésre. Olyan kövér lett
minden igása és kijárója, mint a duda. Elvetett ő minden földet s
nem hagyott ugaron semmit. <span class="pagenum"><a name="Page_277"
id="Page_277">-277-</a></span></p>
<p>Nosza kalapot emelt most már mindenki ő előtte.</p>
<p>Még egykori dőzsölő pajtásai is, akik annyit csufolódtak, hol
egyenként, hol kettenként vagy többesben fölkeresték, tisztességgel
megkövették s igaz barátsággal megkérték, ne vesse meg ezentul őket
és barátságukat, de sőt inkább vegyen részt nemesi
társaságukban.</p>
<p>– De kedves barátaim és atyámfiai, elég volt nekem a szóból. Nem
megyek én addig közibétek, mig azért a gyerekért el nem jön az
anyja vagy a mig azt ki nem adhatjuk olyan kézbe, mely gondját
viseli.</p>
<p>A mikor pedig ezt másod-harmad szájból meghallotta Lidia
kisasszony, nyomban eltipegett a biróhoz s nagy komolyan e szavakat
intézte hozzá:</p>
<p>– Biró uram, bátyám uram, sohase fáradozzon tovább a gyerek
dolgában. Én a gyereket senkinek semmi áron ki nem adom.</p>
<h3>VI.</h3>
<p>Nagy szó volt ez! Hogy a nemes Lidia kisasszony végkép és
örökösen magához vegye azt a gyereket: el nem hitte volna azt senki
a világon. Származott is ebből sok nagy bonyodalom.</p>
<p>Mint a villám, úgy terjedt szét a hír a községben. Nyomban
eljutott az egész atyafisághoz. A nemes Böthök-nemzetség fiága
ugyan már senkiből másból nem állott, csupán csak nemzetes uram uri
személyéből, a kit pedig az isteni és természeti törvények szerint
halandó embernek kellett tekinteni, de annál számosabb <span class=
"pagenum"><a name="Page_278" id="Page_278">-278-</a></span> volt a
nőági atyafiság. A Láthó, Menyekey, Halyagos és Kerepes családok
száz ijafija nézett és várakozott a Böthök-örökség után. A mely
örökség ugyan egy embernek is kevés lett volna, de akármilyen kevés
is, ősi juss az, – idegennek, jöttmentnek, ágról szakadtnak abban
turkálni meg nem engedhető.</p>
<p>S ime Lidia kisasszony mégis talált-gyereket, fattyukölyket vett
magához. S ime ez ellen még nemzetes uramnak sincs kifogása.</p>
<p>S vajon mit akarnak vele?</p>
<p>Örökbe fogadják?</p>
<p>Nyilvánvaló, hogy már megszerették. Mennyi csúfságot kellett
nemzetes uramnak elnyelnie s még is kedveli azt a kölyket. Hogy
irtózott teljes életében Lidia kisasszony minden gyerektől és
gyereknyafogástól s ime annak a porontynak úgy viseli gondját, úgy
eteti, úgy öltözteti, úgy félti; kutyaharapástól, kóborgó
czigánytól, kutbaeséstől úgy őrzi, mintha nem is fattyu volna,
hanem valóságos Böthök-származás volna. A mit semmi se bizonyit
jobban, mint az, hogy a mikor azt a kölyket minap az udvaron a
kijáró emse föltaszitotta, Lidia nyomban elküldött a javas
asszonyért, hogy kenje, fürössze, dagassza meg azt a kölyket,
nehogy nyavalyatörős legyen ijedtében. Ki látott már ilyet?</p>
<p>Utjába kell állani a veszedelemnek.</p>
<p>Elkezdték Lidia kisasszonyt látogatni a vén asszonyok. S
beszélgetésük mindjárt a kölyökre tévedt.</p>
<p>Szép is volna, jó is volna, isten ajándéka is volna, ha anyja
bűnös személy nem volna. Az egyik rábizonyitotta, <span class=
"pagenum"><a name="Page_279" id="Page_279">-279-</a></span> hogy
czigányasszony volt. A másik szentül meg volt győződve, hogy
gyujtogató volt, felpörzsöli utóbb a mi falunkat is. A harmadik sok
embertől hallotta már, hogy tót asszony volt; csent, lopott,
orozott; a mit a szeme meglátott, keze ott nem hagyta; egyik
faluból a másikba kergették, most is ott ül a főbiró keze alatt;
még a kölyke is szégyent, gyalázatot hoz ránk.</p>
<p>Lidia kisasszonynak két füle volt. Nem dugta be egyiket se.
Hanem a mit e beszédből az egyik fülén bebocsátott, a másikon
nyomban kieresztette.</p>
<p>Akkor a gyereket vették birálat alá.</p>
<p>Szemmel látható, hogy az egyik szeme kertbe néző; kancsal lesz
belőle. Bizonyos az is, hogy tele van belső nyavalyával,
úton-útfélen szedte föl valahol. Ki is üt majd rajta, rossz seb
lesz belőle, ráhozza a falura a dögvészt. Annál pedig semmi se
bizonyosabb, mint hogy ha felnő, elvetemedik, betyár lesz, duhaj
lesz s legelőször a jó Lidia kisasszonyt üti agyon. Ott lesz
temetésén az egész falu. Hat verset harangoztat rá az
atyafiság.</p>
<p>Az a kölyök maga se tiltakozott e beszéd ellen. Pedig többnyire
ott hallgatta Lidia kisasszony kötényébe fogódzkodva.</p>
<p>Két nagy fekete szeme csak úgy ragyogott a vén asszonyokra. Sőt
a mikor megunta már a beszédet, fölkapaszkodott Lidia kisasszony
ölébe, rádőlt kebelére, átkarolta nyakát s úgy összecsókolgatta,
csak úgy csattogott. <span class="pagenum"><a name="Page_280" id=
"Page_280">-280-</a></span></p>
<p>Épen ez mutatja az emberi tökéletlenséget. Az a Lidia kisasszony
inkább hajtott annak a kölyöknek csókjaira, semmint a vén asszonyok
megfontolt beszédére, a kik pedig vér szerint való rokon atyafiak
lettek volna.</p>
<p>Egyszer meg, mikor már semmi se használt, azt gondolták ki:
készitettek madárijesztőt, felöltöztették rongyos, piszkos
babaruhába, két lába kétfelé, két karja mint az akasztófa, szájában
papiros, papirosra ráírva: »én is haza jöttem a másik után« s egyik
hajnalban bedobták Lidia kisasszony udvarába.</p>
<p>Ez a csúfság csak észre tériti Lidia kisasszonyt.</p>
<p>Dehogy téritette. Még ez se téritette. Sőt inkább nemzetes uram
a madárijesztőt karóra kötötte s a karót a kertbe kiültette. Hadd
legyen valami haszna is. Hanem a papirossal pipára gyujtott.</p>
<p>Nem ismerné ám az az emberi természetet, a ki azt hinné, hogy a
leányági atyafiság most már lemondott tervéről annak okából,
mivelhogy leleményes tervei mind ez ideig rendre meghiusultak. Nem
mondott bizony le s ha erőfeszitése néha szünőben volt is: a jó
alkalomra várt csupán s erőit arra gyűjtögette.</p>
<p>Az alkalom meg is jött, ha késett is egy-két esztendeig.</p>
<p>A bűnös leányzó, a kis gyermek anyja, mind ama nagy belső
küzdelmekről s apró fenekedésekről, melyek a leányági atyafiság
keblében égtek, mint parázs a hamu alatt, mind nem tudott
semmit.</p>
<p>Hogy is tudhatott volna? Hiszen még arról se tudott, hogy
porontya él, nem tépték szélylyel a farkasok. <span class=
"pagenum"><a name="Page_281" id="Page_281">-281-</a></span></p>
<p>Eszét vesztette, mikor az ó-téglavető gödreiben a haraszton a
gyereket nem találta. Ott nyúlt el ájultan a havon és a
haraszton.</p>
<p>Bizony jót tett volna vele az isten, ha vásárra menő emberek föl
nem ébresztik. Ott a fagyon meggémberedett volna szépen;
megfagyott, elaludt volna; elmult volna örökre. Bűnös lelke,
gyötrött szive, fájdalma, szerelme, boldogtalansága nem
szálldogálna sötét felhő gyanánt a Bakony fölött. Nem keresné
senki, nem üldözné senki. Elfelejtenék szülő földén, elfelejtenék a
herendi kocsmárosék is, nem okozna annyi bajt és zenebonát se
nemzetes uramnak, se a tekintetes, nemes vármegyének. S nem okozna
annyi búbánatot és annyi keserü szenvedést önmagának.</p>
<p>Az emberek azonban, akár kell, akár nem kell, belekeverednek a
sorsnak dolgaiba s jobban akarják azokat igazgatni, mint a hogy
maga a sors elgondolta. Lám azok a vásáros emberek meglátták a
piros hara-kendőt a havon, oda mentek, az ájult nőt kezükre vették,
egyik kocsijukra föltették s bevitték egyenesen Veszprémbe.</p>
<p>Útközben költögették, élesztgették. Mindjárt látták, hogy
fiatal, szép asszonyszemély. Vagy lány, vagy menyecske. Seb nincs
rajta, keze-lába nincs eltörve; nem is bódult, nem is részeg; –
lélekzetén se bor, se pálinka szaga; bizonyosan szivfogásos; valami
kórság elfogta a szivét.</p>
<p>Ha tudták volna, micsoda kórság! Bizonyosan ott hagyták volna a
hónak, hidegnek, éjszakának, éhségnek, <span class=
"pagenum"><a name="Page_282" id="Page_282">-282-</a></span> Bakony
erdejének. Ezek majd hamarosan örökre kigyógyitották volna minden
nyavalyából.</p>
<p>Hóval dörzsölték a halántékait. Pálinkát csöpögtettek a fogai
közé. Az egyik ember kibontotta a szive körül a ruhát s ott a szive
táján meztelen testét szájával melegitette. Szinte megirigyelték
társai, hogy épen ő jött erre az üdvös gondolatra.</p>
<p>Akár egyik orvosló szer segitett, akár másik, a lány magához
jött.</p>
<p>Szemeit kinyitotta, felült, körülnézett, látta az embereket és
kocsikat s egy pillanat alatt, mint a villám, leugrott a kocsiról.
El is esett a hóban, megint felpattant s futni kezdett. Kétszer is
elkiáltotta:</p>
<p>– Az én angyalom! Hol az én kicsinyem?</p>
<p>De a vásározó emberek se sokáig tanakodtak.</p>
<p>– Fogjátok el, utána!</p>
<p>Két-három fiatalabb ember utána iramodott s elcsipte nyomban.
Vezették vissza a kocsikhoz.</p>
<p>A lány most könyörgőre fogta a dolgot.</p>
<p>– Ne bántsanak engem, hagyjanak magamra, hadd keressem meg
piczinyemet!</p>
<p>Az emberek rendbeszedték ruháját, nyakán és vállán szépen
megkötötték hara-kendőjét s ujra felültették a kocsiba.</p>
<p>Meg se köszönte az a bűnös lány. Hanem a mint egy mély
vizmosáshoz értek, megint könyörögni kezdett.</p>
<p>– Ha istent ismernek kigyelmetek, dobjanak le engem ebbe a
mélységbe.</p>
<p>Az emberek összenéztek. <span class="pagenum"><a name="Page_283"
id="Page_283">-283-</a></span></p>
<p>– Megháborodott a boldogtalan!</p>
<p>Hát hiszen meg is volt az a teremtés háborodva. Most már
nyilvánvaló.</p>
<p>Nem is hagyták Herenden. Kissé úgy is megkéstek. Ha Herenden
hagyják: biró előtt, jegyző előtt százféle kérdezősködésre kellett
volna felelniök. Alkalmas időre épen nem érnek be a vásárra. Aztán
hátha törvény, hátha biróskodás lesz a dologból. Mentsen isten
attól, hogy őket tanuknak fogdozzák. De meg mit is tudna csinálni
egy kis paraszt falu egy ily bomlott elméjü teremtéssel? Veszprémig
meg se állnak vele. Ott leteszik az Angyal vendégfogadóban. A
fogadóst megkérik: izenjen be a városi kórházhoz. Az majd beizen.
Oda jön a város kapitányja, átveszi, elvezeti. Ő róluk szó se lesz.
Nevük nem jön a tanuk jegyzőkönyvébe. Nem kell csúszniok-mászniok a
legnagyobb dologidőben egyik hivataltól a másikig, Pontiustól
Pilátusig.</p>
<p>A legokosabban volt ez így kigondolva. Így is történt szóról
szóra. Csak a vége felé változott meg kissé a dolgok jól kigondolt
rendje.</p>
<p>A lány, úgy látszik, sorsában megnyugodott. Nem szólt, nem sírt,
nem panaszkodott többé. Sőt ott a kocsiülésben meg se mozdult ezen
tul Veszprémig. Két kezét összekulcsolta, mintha imádkoznék s a
mikor Veszprémbe délután három órakor beértek s a kocsik az Angyal
fogadónál megálltak, szép szeliden maga szállt le a kocsiról s az
emberek szavára nyájas engedelmességgel ment be a fogadóba.</p>
<p>De nem várta ő azt meg, mig a kórházat értesitik <span class=
"pagenum"><a name="Page_284" id="Page_284">-284-</a></span> s mig
eljön érte a városkapitány. A mikor nem ügyeltek rá egy pillanatig:
kisurrant a szobából, fölment a Benedek-hegyre, onnan
fölvánszorgott a várba s ment egyenesen a vármegyeházához. Megállt
a vármegyeház kapuja előtt s benézett a kapun.</p>
<p>A kapu alatt ott sétált az őrség. Kősó Ferencz megyei huszár
volt az őrség. Zöld mentéje, piros nadrágja, forgós és makkczimeres
csákója csak úgy fénylett, tündöklött. Sarkantyu a lábán, kivont
széles fringia a kezében, tarsoly az oldalán. Bajusza kipödörve
kegyetlenül. Meglátja a lányt s annak halavány, búbánatos arczát.
Pattogósan kérdi:</p>
<p>– Mit keressz itt lányom?</p>
<p>– A törvényt keresem.</p>
<p>– Miféle törvényt?</p>
<p>– A kinek kard van a kezében, élet-halál a hatalmában.</p>
<p>– Mit akarsz vele?</p>
<p>– A kezébe akarom magam adni.</p>
<p>– Ki vagy te? Mi vagy te?</p>
<p>– Szegény bűnös lélek vagyok. Nagy a vétkem, se isten, se ember
meg nem bocsáthatja. Számot vetettem az élettel. Nem tudom tovább
elviselni.</p>
<p>– Várj egy kissé. Állj ide a folyosóra,</p>
<p>A lány átment a kapu alján s a folyosó sarkán megállt.</p>
<p>Jött arra másik huszár, a ki most nem volt őrség. Oda szól neki
Kősó Ferencz.</p>
<p>– Ezt a boldogtalan teremtést vezesd a várnagyhoz, az irodába.
<span class="pagenum"><a name="Page_285" id=
"Page_285">-285-</a></span></p>
<p>A huszár melléje áll a lánynak, megfogja balkarját s vezeti a
várnagyhoz, az irodába.</p>
<p>Ott ül a várnagy kopott karos széken asztal mellett. Az asztalon
irások, irószerek, tőr, pisztoly, kutyakorbács, rabkenyér.
Jobbról-balról kisebb asztal, mindegyik mellett irástudó rab;
számit, vonaloz, irkafirkál mindakettő. Vas nincs a lábán egyiknek
se. A falakon köröskörül fogas. A fogason vasak lógnak. Alakjuk
egyféle, súlyuk különféle, rozsdás valamennyi. Az ajtóban két
huszár; fegyverben az egyik, puczéran a másik. Az ajtón át hol be,
hol ki rabokat kisérnek. Kemény, goromba, rövid szóval osztja ki
rendeletét mindegyikéhez a várnagy. Nagy bajusza, nagy szakálla úgy
hozzá szokott már a goromba szóhoz: föl se veszi, meg se mozdul. Se
bajusz, se szakál.</p>
<p>A lány hall is, lát is mindent. Nem ijed meg semmitől. Vagy
talán nem is lát, nem is hall már semmit, azért nem ijed meg. Lelke
talán ott jár már, a hol a halottakat jegyzik, nem az
eleveneket.</p>
<p>A várnagy keményen szól hozzá:</p>
<p>– Hogy hivnak? Mi a neved?</p>
<p>– Gergő Zsuzsi a nevem.</p>
<p>– Hová való vagy? Hány éves vagy? Mit akarsz? Mi terheli a te
bűnös lelkedet? Beszélj szaporán!</p>
<p>– Szegény boldogtalan cselédleány vagyok. Elmultam huszonegy
esztendős. Nagy vétket követtem el. Kitettem, elvesztettem,
halálnak adtam édes picziny ártatlan gyermekemet. Ezért jöttem ide.
Várom itéletemet, várom halálomat. <span class="pagenum"><a name=
"Page_286" id="Page_286">-286-</a></span></p>
<p>Könnyei kitörtek, inai megrogytak, a huszár ott a háta mögött
megkapta, hogy el ne essék.</p>
<p>A várnagy rá se néz többé. Oda szól Nyögéri káplárhoz:</p>
<p>– Vigye kend a tizenhetedik számu zárkába. Megvizsgálják kendtek
gondosan.</p>
<h3>VII.</h3>
<p>A bűnös lányt bevezették egy mellék odúba. Ott voltak a
bünjelek. A káplár ügyelt, két huszár megkezdte a motozást.</p>
<p>A lány szó nélkül engedelmeskedett. A káplár szavára letette
fejéről a kendőt, nyakáról a harakendőt, leoldotta kötényét,
levetette kopott kabátkáját, mellénykéjét, szoknyáját és alsó
szoknyáját. Úgy ült ott egy hideg fa-széken egyetlen tiszta ingben.
Térdét összeszoritotta, domboru mellén ingét két kezével
összefogta.</p>
<p>Megtapogatták, meggöngyölgették minden darab ruháját egyenként.
Kabátjának, szoknyájának minden ránczába belekandikáltak. Nincs-e
valahol elrejtve tű, ár, kés, ölőméreg, pénz, irószerek vagy egyéb
efféle gyilkos és ártalmas szerszám? Mert a rabnak puszta testén s
nyomorult öltönyén kivül nem szabad lenni semmijének.</p>
<p>Találtak a zsebében három krajczárt. Ez volt minden pénze.
Fölirták papirosra.</p>
<p>Találtak ugyanott egy varrótűt, egy kis ollót, három gombostűt,
kevés fekete s fehér czérnát és pár rőfnyi vékony <span class=
"pagenum"><a name="Page_287" id="Page_287">-287-</a></span>
kötőszalagot. Találtak gyüszüt, kézi tükörnek tört darabját s egy
imádságos könyvből kiszakitott lapot. Szegény bűnösök imája volt
rajta isten irgalmáért. – Ezt is felirták ugyanarra a
papirosra.</p>
<p>Találtak összegöngyölgetve egy darab rongyot is. Ki se
bontották, meg se nézték, hanem mint szemetet félre dobták.</p>
<p>A leány lehajolt érte, fölvette, ajkához emelte, összecsókolta
azt a rongyot. Könnyei hullottak rá.</p>
<p>A káplár oda szól a huszárokhoz.</p>
<p>– Nézzétek meg, mi van abban a rongyban?</p>
<p>Kiveszik a lány kezéből. Kibontogatják. Egy kis rongyos
gyermekfőkötő, czérnából horgolva. Mikor az az édes piczi angyal a
világra jött: ezt viselte legelőször. Fejecskéje azóta kinőtt
belőle. Lesz annak már innen-onnan esztendeje. Az az ostoba lány
azóta mindig magánál hordja. Pedig semmi haszna belőle. Nem is ér
semmit.</p>
<p>El is dobják megint a huszárok. A lány most már nem veszi föl,
csak nézi zokogva.</p>
<p>A káplár parancsol.</p>
<p>– Állj fel. Ne pityeregj!</p>
<p>A lány feláll, elfojtja zokogását. A huszárok gondosan
körülnézik, elől-hátul. Harisnyáját körül motozzák térdétől
bokájáig. Levettetik vele ócska lábbelijét. Azt is megnézik.
Harisnyában, lábbeliben semmi gyanusat nem találnak.</p>
<p>– Egészséges vagy-e? Nincs-e valami betegséged?</p>
<p>– Nincs sehol semmi bajom, egészséges vagyok. <span class=
"pagenum"><a name="Page_288" id="Page_288">-288-</a></span></p>
<p>Hát hiszen igaza van. Arcza halavány, de életszinü. Állása
egyenes, karja és lába erős, melle és csipője domboru, a fiatalság
és üdeség illata sugárzik termetéből. Nem kövér, de nem is
sovány.</p>
<p>Bizony egészséges. Csak lelke vonaglik halálos kinokban. Csak
szíve vérzik ezer sebből. De ez nem való a hivatalos iratokba.</p>
<p>– Nincs egyebed? Mindened itt van?</p>
<p>– Nincs semmim, csak a rajtamvaló.</p>
<p>– Váltó inged sincs?</p>
<p>De bizony volna. Egyetlen váltó inge ott van a herendi
kocsmároséknál. Ha megmondja: azok is megtudják, hogy ő rossz nő,
rabságban van. De miért kelljen azoknak azt megtudniok? Azok jó
emberek. Oly szivesen adtak menedéket, jó szót, meleg ételt, éjjeli
szállást. Még azt is megengedték volna, hogy piczinyjét magához
vegye. Ne tudják meg azok, hogy ő hová jutott.</p>
<p>Azt felelte a káplárnak:</p>
<p>– Minek kellene nekem a váltó ing arra a néhány napra?</p>
<p>– Micsoda néhány napra?</p>
<p>– A mig a vesztőhelyre ki nem visznek. Addig jó lesz ez is, a
melyik rajtam van. Akkor meg majd akad jó lélek, a ki tisztát ad
rám.</p>
<p>A két huszár rá nézett a káplárra, a káplár nézte a lányt.
Átkozott szük az a huszárdolmány, de a szívből még se tud minden
érzést egyszerre kiszoritani. Akár bomlott, akár bűnös az az ifju
nő: bizony isten, <span class="pagenum"><a name="Page_289" id=
"Page_289">-289-</a></span> meg tudná sajnálni az ember. Még ha
huszár, még ha káplár is az ember. Csak hogy azt elárulni se nem
szokás, se káplárhoz nem illendő. Sőt annál keményebb hangon beszél
vele.</p>
<p>– Öltözzél fel iziben. Jöjj utánam. Lesz még neked jó néhány
napod itt, ha már egyszer ide kerültél.</p>
<p>Magára hányta kevés ócska ruháját a bűnös lány, ment a káplár
után, belépett a tizenhetedik számu odúba, az ajtót becsapták rá s
a nagy závár aczélrugója nagyot csattant, mikor a káplár a termetes
kulcscsal ráforditotta a závár nyelvét. A nagy csattanás végig
harsogott a börtön széles, homályos folyosóján. Hangja behatolt a
többi odu ajtajának leső ablakán. Minden odu tele volt lakóval,
eleven halottal. A halottak felugráltak s oda állottak a leső ablak
elé. Hátha hallanának valami ujságot. Azután elkezdtek maguk közt
tanakodni. Vajjon uj eleven halottat hoztak-e be vagy a régiek
közül vittek el valakit? Talán a szabadságra, talán messze
rabságba, talán a betegek közé, talán a temetőbe! Ismerős-e vagy
idegen? Ártatlan-e vagy sulyos kölöncz terheli a lelkét? A
csattanás hangja lassanként elenyészik. Nem nyujt felvilágositást
ezekre a kérdésekre.</p>
<p>A káplár igazat mondott.</p>
<p>Ne is számits arra te boldogtalan teremtés, hogy a törvény a te
kinjaidnak majd hamarosan véget vet. Nem tudod te még, mi az a
törvény.</p>
<p>Nem az ám a törvény, hogy a ki vétkezik: annak bűnhödnie kell
vagy ezen a világon, vagy a más <span class="pagenum"><a name=
"Page_290" id="Page_290">-290-</a></span> világon. – Ez csak a
vallásnak, csak a szívnek, csak az istennek törvénye.</p>
<p>Az se a törvény ám, a mi nagy könyvekben meg van irva s a mit
olvasgatnak, magyaráznak, csavargatnak, kijátszanak, kinevetnek,
enyhitenek, sulyositanak végrehajtanak s végre nem hajtanak
százféleképen. – Ez csak a tudósok, irástudók, tanitó emberek és
ügyvédek törvénye.</p>
<p>Még az se az igazi törvény, a mikor az asztal mellett ül az
alispán, öt-hat táblabiró, vádló, védő, jegyzőkönyvvezető. Az
asztalon feszület, halálfej, szentirás és tintatartó. Az ajtónál
fegyveres őr, te is boldogtalan nő ott állsz az asztal előtt s
melletted is fegyveres őr s felolvassák, kihirdetik előtted az
itéletet.</p>
<p>Mind nem ez a törvény. Hosszu ostor a törvény s mind ez csak
sudaras vége a törvénynek. De van ám annak nyele is, fonadéka is,
telenkje is, czifrája is s az mind súlyosabb, mint maga a
sudár.</p>
<p>A vizsgálóbiró, a szemle, a faggatás, a helyszini kutatások, a
tanúk, a szembesítések, a szakértők, a jegyzőkönyvek, kimutatások,
tárgyalások, halasztások, húza-vonák, fölebbezések, változtatások,
pótlások, kiegészitések, megfigyelések, vádlók és védők és
szakértők marakodásai: ez a valóságos törvény. Elmulnak a hónapok
és az esztendők; te nem látod istennek napját, napjának ragyogását.
Tavasz fölzsendül, virága illatot áraszt, – nyár és ősz megérleli
édes gyümölcseit s a késő ősz csöndes alvásra késziti el a
természetet s ágyát behinti hervadó avarral, hulló falevéllel: te
<span class="pagenum"><a name="Page_291" id=
"Page_291">-291-</a></span> mindezt nem látod bűnős lány. Arczod
rózsái elhullanak, piros ajkad fakóvá lesz, szemeid édes sugarát
köd boritja bé, ifju szép testedet alig tudod már vonszolni s a
halál helyett, a melyet úgy áhit a te összegyötört lelked, csak a
sorvadás vár reád.</p>
<p>Ez a valóságos törvény. A mikor végső itéletedet kihirdetik: az
már igazi enyhülés.</p>
<p>A káplár jelentést nyujt be a várnagyhoz, a várnagy a fiskushoz,
a fiskus a törvényszékhez. Öt-hat napba telik minden jelentés. A
törvényszék kiadja a jelentést a szolgabirónak, a szolgabiró az
esküdtnek, hallgassa ki a vádlottat.</p>
<p>Az esküdtnek sok dolga van s valamennyi dolgát előbb el kell
végezni. Sorjában megy minden, ha ugyan megy. Rossz emberek miatt a
rendet megbontani nem lehet. Kivált ha a rossz ember ágról szakadt
szegény cselédlány, a kinek az élő istenen kivül nincsen
pártfogója.</p>
<p>Két hónap múlik el, mire a leány az esküdt szine elé kerül.</p>
<p>Száz kérdés mered a lány lelkének, mint a vasvilla. Minden
kérdés ki van nyomtatva előre.</p>
<p>Mi a neved? Hol és mikor születtél? Voltál-e már fogva vagy
bűntetve? Miért voltál? Miért nem voltál? Hol szolgáltál egész
életedben? Hol szolgáltál utoljára? Hány gyereknek vagy apja-anyja?
Hol vannak gyerekeid? Micsoda vallásu vagy? Be vagy-e oltva? Mi a
bűnöd? Mi a védelmed? Vannak-e tanúid? Mi a nevük, polgári
foglalkozásuk, hol laknak? Van-e védőd? És miért nincs védőd?
<span class="pagenum"><a name="Page_292" id=
"Page_292">-292-</a></span></p>
<p>Szegény leány elmondta bűnös cselekedetét, úgy a hogy történt.
Igazán, töredelmesen, bűnbánó lélekkel. Isten elvette az eszét egy
pillanatra. Másnap már kereste gyerekét az ó-téglavető gödörben.
Tíz körmével kiásta volna már a föld alól is, de nem találta. Talán
megették a farkasok. Ha pedig már a piczinyje nem él: ő se akar
élni. Ő nem akar bujdosni a törvény elől. Ő lelkével békességben
lenni nem tud, emberek szemébe nézni nem tud, ő el akarja venni
büntetését. Leszámolt már az élettel, most számoljon le vele a
törvény, ő csak istennek irgalma elé akar most már járulni. Semmi
mást nem akar.</p>
<p>Hiszen, ha a papirosnak szíve volna: könnyen meg lehetett volna
fölötte hozni az itéletet. A papirosra mind fölirták az ő igaz,
őszinte beismerését, bűnbánó vallomását.</p>
<p>Csakhogy a papirost rongyból készitik. A papirosnak nincs szíve.
Hiába volt az ő igaz beismerése.</p>
<p>A biróság elrendelte: keressék meg ahhoz értő emberek az
ó-téglavető gödreiben a kitett, eltünt, elveszett gyerek
csontjait.</p>
<p>Kiment az esküdt két pandurral. Magához vette a vármegye
főmérnökét. Oda vitt vagy tizenöt herendi napszámost is. A mérnök a
gödörről térképet készitett egy napon át. A tizenöt herendi
napszámos ásta-véste, turkálta a gödröt két napon át. De a kis
gyereket vagy ott létének jelét-nyomát meg nem találták három napon
át.</p>
<p>Tehát a bűnös lány hazudott. <span class="pagenum"><a name=
"Page_293" id="Page_293">-293-</a></span></p>
<p>Az esküdt majd megette másnap mérgében a meg nem talált kis
gyerek anyját. Összeszidta, összemordiázta, ujabb tíz ivnyi
jegyzőkönyvet irt össze a terhére s ráparancsolt, hogy teremtse elő
a kölykét a föld fenekéről is.</p>
<p>Szegény leány mit mondhatott erre? Annál maradt, a mit először
beszélt. Az esküdt nagy dérrel-durral visszaküldte börtönébe. Addig
nem látja a napvilágot, mig a kis gyerek nyomát föl nem födözi.
Rabságban fog elrothadni.</p>
<p>Az esküdt nem is igen beszélhetett másként. Bűnös ember iránt
nincs szokásban a gyöngédség. A törvény ezt nem parancsolja; az ősi
bevett jó szokás pedig a gorombaságot parancsolja. A lányt az ő
puszta beszédére s akármilyen bűnbánó beismerésre elitélni nem
lehet. Hogy a biróság elitélhesse, ahhoz bizonyosan kell tudnia,
hogy csakugyan volt-e hát gyereke? Ezt pedig nem lehet tudni
bizonyosan mindaddig, mig a gyerek nyomait meg nem találják.</p>
<p>De szabadon se lehet a lányt ereszteni. Hiszen önmaga vádolja
önmagát, ennél nagyobb gyanú csakugyan nincs a világon. Mit szólna
ahhoz a világ, ha az ily nagy bűnöst könnyü szerrel szélnek
eresztené a tekintetes, nemes vármegye? Hova lenne a vármegye
becsülete s a törvénynek tekintélye?</p>
<p>Az esküdt tehát okosan cselekedett.</p>
<p>De mit csináljon a rableány?</p>
<p>Volt a lánynak néhány börtönbeli társa. Lány és asszony
valamennyi. <span class="pagenum"><a name="Page_294" id=
"Page_294">-294-</a></span></p>
<p>Egy serdülő lány, a ki ujszölött csecsemőjét emésztette el.</p>
<p>Czigányasszony, a kit azzal vádoltak, hogy vásáros tolvaj.</p>
<p>Egy félig-medig uri asszony, a ki váltót hamisitott.</p>
<p>Javas asszony, kuruzsló banya, a kiről a fél falú azt állitja,
hogy méregkeverő.</p>
<p>Kenyerevesztett faczér bába, a kiről azt jelentette a járási
orvos, hogy gonosz tanácsot osztogat, czédrusfát használ s tudós a
kenésben.</p>
<p>Szentül meg van győződve mindenki, hogy romlott lélek ez az
asszonyszemély mind. Ezek közt volt Gergő Zsuzsi, a boldogtalan
anya.</p>
<p>A mint visszajött az esküdt urtól: nyomban neki esett valamennyi
társa. Egyik kérdésük a másikat érte. Hogy volt, mint volt a
kihallgatás? Mit kérdeztek az urak? Nem szólta-e el magát a lány
valamely irányban?</p>
<p>Lassanként elmondott a lány mindent apróra.</p>
<p>Most azután következtek a jó tanácsok.</p>
<p>Valamennyi egyetértett arra nézve, hogy a leány nem az
ó-téglavető gödörben hagyta kicsinyjét. Ha ott hagyta volna: nyoma
volna. Farkas, holló, keselyü meg nem ehette. A véres nyom ott
maradt volna. El se pusztult, meg se fagyott egy éjszakán át.
Másnap édes anyjának meg kellett volna őt találnia. Az igazság
tehát abból áll, hogy az anya nem az ó-téglavető gödrében, hanem a
Gombási csárda és Herend közti út mellett valamely más gödörben
vagy mélységben hagyta el kicsinyjét. Ne is tünődjék az anya e
fölött sokáig. Jelentkezzék <span class="pagenum"><a name=
"Page_295" id="Page_295">-295-</a></span> a vizsgáló birónál s
deritse föl ekként az egész állapotot.</p>
<p>Mert különben ki nem szabadúl, mig itéletet nem kap. Itéletet
pedig nem kap addig, mig a gyerek nyomait meg nem találják.</p>
<p>A szegény anyának vonagló lelke egészen bele szédült ebbe a sok
tanácsba.</p>
<h3>VIII.</h3>
<p>Nem azért adta ő magát a törvény kezébe, hogy szabaduljon. Hogy
ügyességgel, furfanggal, szerencsével kimeneküljön a törvény
hálójából. Börtöntársai csak ezért lelkendeztek, csak ezen törték a
fejüket, csak ez volt egyedül való gondjuk nappal is, éjszaka
is.</p>
<p>Az ő megtört lelke a büntetés után sóvárgott. Nem is gondolt
másra, mint a halálos büntetésre. Elmult az ő édes kis gyermeke, el
kell mulnia neki is. – Lefeküdni oda, a hol az ő kicsinyje fekszik.
A föld alá. Egyesülni vele még egyszer valahol a messze világban, a
melyről csak az imádság tud számot adni. Az örökkévaló sötétségben
vagy az örökkévaló sugárban.</p>
<p>Lelke hánykolódott, mint viharban a fának lombja. Hátha mégis
megtalálnák azt a gyermeket? Vagy csak nyomát, jelét, rongyos kis
ruhácskáját?</p>
<p>Oh ha még egyszer keblére szorithatná!</p>
<p>Nem lehet. Vége van már mindennek.</p>
<p>Bizonyos, hogy az ó-téglavetőnél hagyta el. De hát bizonyos-e
ez? Hiszen nem volt ő eszén se akkor délután, <span class=
"pagenum"><a name="Page_296" id="Page_296">-296-</a></span> se
másnap délelőtt, a mikor kereste és nem találta. Hátha nem is jó
helyen kereste?</p>
<p>Azt mondták az urak a kihallgatásnál, hogy ő hazudott.</p>
<p>Nem hazudott. Látja az isten az ő lelkét, hogy ő nem hazudott.
Bűnös az a lélek, de átlátszó. A ki be nem hunyja szemét, tisztán
lát abban a lélekben mindent. Ő nem hazudott. Ő úgy mondta el az
igazságot, a hogy ő tudta, érezte.</p>
<p>Mégis azt mondják az urak, hogy ő hazudott.</p>
<p>Az urak nyersen, haragosan beszélnek vele. Néha még rá is
toporzékolnak s fenyegetik minden gyötrelemmel. Igazuknak kell
lenni. Olyan bűnös teremtéssel, mint ő, nem is beszélhetnek más
hangon.</p>
<p>S nem is rossz emberek az urak, sőt jó emberek. Hiszen az a kis
gyerek nem az övék, soha nem is látták, mégis ime, hogy keresik!
Még jobban keresik, mint ő kereste, pedig ő mégis csak az édes
anya. Szálljon rájuk istennek igaz áldása, a miért ugy keresik.
Hátha mégis az uraknak van igazuk s ő maga tévedett?</p>
<p>Börtöntársai napról-napra zaklatták tanácsaikkal.
Rábizonyitották napnál fényesebben, hogy nem az ó-téglavetőnél,
hanem másutt hagyta el gyermekét. Utóbb már maga is kezdte hinni,
hogy csakugyan ő tévedett, azért nem találta meg se ő, se a biróság
a nyomokat.</p>
<p>Beteg szíve úgy csüngött a reménységen. Hátha, hátha!
<span class="pagenum"><a name="Page_297" id=
"Page_297">-297-</a></span></p>
<p>Elhatározta, hogy beszél a káplárral. Mintha jó szívvel volna
hozzá a káplár.</p>
<p>Mióta rabságban van, minden rabmunkát szivesen végez. Zsurol,
söpör, tisztogat a folyosókon. Mos, vasal, konyhán segit a
várnagynénál. A káplár kicsinyjeinek ruháit foltozgatja. Nem vitáz,
nem jajgat, nem panaszkodik. Ég a munka a keze alatt.
Pillanatonként a saját mérhetetlen fájdalmáról is megfeledkezik s
másokat vigasztal. A ki átkozódik: azt elcsititja. A ki panaszokban
tör ki: azt nyugosztalja. A káplár azt is mondta már
egyszer-másszor:</p>
<p>– Ilyen rab még nem volt a kezem alatt. Mintha szentnek készülne
az a szerencsétlen lány. Mintha nem is volna tökéletes esze.</p>
<p>Egy napon ajtózáráskor kérést intéz a káplárhoz a lány:</p>
<p>– Káplár úr, nagyon emészt a kétség, hátha megbotlottam az urak
előtt való beszédemben, kiigazíthatnám-e vallomásomat?</p>
<p>– Ki bizony édes lányom, majd szólok a várnagy úrnak, csak
azután még jobban bele ne keveredjél a bajba.</p>
<p>Pár nap mulva vitték az esküdthöz. Esküdt uram mérges volt, a
hogy szokás, az alkalmatlankodás miatt.</p>
<p>– No mit akarsz? Miféle uj hazugságot találtál ki megint?</p>
<p>– Igazat akartam mondani mindig, bocsássa meg a tekintetes úr,
ha tévedtem volna. Most is csak azt mondom, hogy talán meg is
voltam zavarodva; talán <span class="pagenum"><a name="Page_298"
id="Page_298">-298-</a></span> nem is az ó-téglavetőnél, hanem
valahol másutt, más mélyedésben hagytam az én édes kis jószágomat.
Csak az bizonyos, hogy ott történt a szerencsétlenség a Gombási
csárda közelében.</p>
<p>Ujabb irás, ujabb szidás, ujabb jegyzőkönyv s viszik a lányt
vissza börtönébe.</p>
<p>De ujabb visgálat is.</p>
<p>Megy az esküdt, megy a mérnök, viszik a herendi napszámosokat,
fölturkálnak minden árkot, minden gödröt, minden mélyedést innen
is, túl is a Gombási csárda körül. Térképek, jegyzőkönyvek, díjak,
költségek, fuvarok halomszámra szaporodnak.</p>
<p>A gyereknek semmi nyoma.</p>
<p>No de az már mégis sok, a mit ez a lány csinál a vármegyével.
Orruknál fogva vezeti a törvénytevő urakat.</p>
<p>Az esküdt nyalábra kötözi az irásokat és átadja a szolgabirónak.
Szolgabiró fölterjeszti a törvényszékhez, a törvényszék átteszi a
fiskushoz; adjon véleményt a fiskus, mit tegyen a biróság.</p>
<p>Az ördögök búcsujárását végzik az irások. S a helyett hogy a sok
ide-oda küldözésben, a sok járás-kelésben kopnának, soványodnának:
még inkább híznak és szaporodnak.</p>
<p>A fiskusnak az a véleménye: ki kell nyomozni, hol szült, mikor
szült, kinél szült az a bűnös leány? Él-e apja, él-e anyja, élnek-e
rokonai? Ki volt a kedvese, ki volt gyermekének apja? De azt
mindenesetre tisztába kell hozni, hogy valósággal született-e
gyermeke valamikor? <span class="pagenum"><a name="Page_299" id=
"Page_299">-299-</a></span></p>
<p>Az esküdt egy reggel arra ébred föl, hogy a Gergő Zsuzsi-féle
irások ott vannak az asztalán. Alig férnek el rajta. Az irások
mellett a fiskus véleménye és a törvényszék határozata. Az esküdt
megnézi sürgős dolgainak sorrendjét, épen száz dolga sürgősebb,
mint a Gergő Zsuzsi dolga.</p>
<p>Jól benne vagyunk már a nyárban, az esküdt magához vezetteti a
lányt.</p>
<p>– Mi volt a gyereked? Fi-e, lány-e?</p>
<p>– Fiu volt.</p>
<p>– Mi volt a neve?</p>
<p>– Nem volt még neve.</p>
<p>– Nem-e? Hát megint ujabb hazugságba estél? Hogy lehet gyerek
név nélkül? Hát hogyan szólitottad?</p>
<p>– Én csak úgy szólitottam: angyalom, szívem, kicsikém.</p>
<p>– Hol kereszteltetted meg?</p>
<p>– Sehol se még.</p>
<p>– Nem-e? Hát pogány vagy te vagy istentagadó?</p>
<p>– Nem volt pénzem a keresztelésre, nem kaptam vele rendes
szolgálatot; a mi keveset kerestem: az mind ráment élelmére,
ruházatára. A keresztelés sok pénzbe került volna. Tudtam, hogy a
jó istennél nem késünk el, ő megvár minket irgalmasan.</p>
<p>Ezen az uton nem boldogult az esküdt. Olyan pap tehát nincs, a
ki tanuságot tehetne, hogy a lánynak gyereke volt.</p>
<p>– Él-e apád? Él-e anyád?</p>
<p>– Egyik se él. Árva vagyok. Rokonaimról se tudok <span class=
"pagenum"><a name="Page_300" id="Page_300">-300-</a></span> semmit.
Kis koromban elkerültem szülőföldemről. Azóta csak úgy hányódom,
mint afféle szegény cselédlány.</p>
<p>– Ki volt a gyereked édesapja?</p>
<p>– Minek mondanám meg? Még utóbb megtudhatná, mire jutottam.
Talán nem is él már. Elvitték katonának, nem is tudom merre van. Én
vagyok a bűnös egyedül; ő se tudója, se látója semminek.</p>
<p>Igaza volt a szegény lánynak. Ez nem tartozik az ügyhöz. Ez az ő
szivének édes vagy keserü titka. E titok csak ő rá tartozik és az
istenre; nem tartozik a földi birákra.</p>
<p>Az esküdt ur azonban más véleményben volt. A mit a lány
elhallgat: abban kell lenni minden titok kulcsának.</p>
<p>Napokon át faggatta, nyakgatta, szorongatta a lányt. A lány
állhatatosan megmaradt konok elhatározása mellett. Nem mondta meg
kedvesének nevét.</p>
<p>Az esküdt ur dühös volt, mint a hörcsög. De mit tehetett? A
jegyzőkönyveket tovább kellett írni.</p>
<p>– Hol voltál, mikor a gyereked született?</p>
<p>– Senkinek se volt szabad az én sorsomról tudni. Mikor éreztem,
hogy a változásom közeledik: fölmondtam asszonyomnak, ruháimat
összekötöztem, kis pénzecskémet magamhoz vettem, a
csecsemő-ruhácskákat Devecserben összevásároltam s kimentem a
kolontári erdőbe. Megkértem szépen Mihály bácsit a kanászt és
jólelkü feleségét, az ő putrijukban szültem, ott is maradtam két
hétig. Jók voltak hozzám, áldja meg őket az isten. Tudom, hogy meg
is áldja! <span class="pagenum"><a name="Page_301" id=
"Page_301">-301-</a></span></p>
<p>No most már volt elég nyom. Ott van a devecseri boltos, ott van
a kolontári kanász és a felesége, majd bebizonyitják ők, hogy
csakugyan volt gyereke a bűnös nőnek.</p>
<p>– Várj csak gonosz lélek, majd kisül most már, hogy csakugyan
volt gyereked.</p>
<p>Bizony nevethetett volna a lány az esküdt ur nagy diadalmán, ha
szive tele nem lett volna szomorusággal. Hiszen épen ő maga akarta
a szerencsétlen, hogy kisüljön az igazság.</p>
<p>De esküdt uramnál is korán volt a diadal öröme.</p>
<p>A hány boltost találtak Devecserben: kihallgatták valamennyit.
Mind azt vallotta, hogy ő nála minden héten öt-hat lány, menyecske
és fiatal asszony vásárol csecsemőruhát, ő nem ismer meg egyet se,
ez az eset régen is volt, talán több mint két esztendeje, ha
szemébe állitanák is a lányt, ő meg nem mondaná: vett-e, nem vett-e
ez a lány valamit.</p>
<p>No de ott vannak a kolontári kanászék, Mihály bácsi és az ő
jólelkü felesége.</p>
<p>Csakhogy Mihály bácsi jólelkü felesége meghalt, még a télen mult
esztendeje, el is temették szépen s a mily kurucz természetü
asszony volt, bizonyosra lehet venni, hogy most már semmiféle
esküdt kérdésére nem felel s a vármegye se tudja többé szóra bírni.
A jó Mihály bácsi pedig, a hogy magára maradt, neki adta magát az
ivásnak, e miatt az ispán ur kitette a szűrét s a jó Mihály bácsi
úgy elköltözött a vidékről, se hire, se hamva. Csak a puszta-miskei
zsidó árendás <span class="pagenum"><a name="Page_302" id=
"Page_302">-302-</a></span> látta egy év előtt a légrádi vásáron;
az beszéli, hogy alighanem Muraközbe szegődött el kanásznak
valahova.</p>
<p>Nosza neki hát Muraköznek. Oda ugyan az esküdt ur el nem vitte a
mérnököt és a herendi napszámosokat, sőt maga se ment el, de azért
a maga módja szerint a tekintetes alispán ur útján meg kellett
keresni nemes Zalavármegyét, hogy kutassa föl valahogy Mihály
bácsit s hallgassa meg arra nézve, hogy mikor, mely évben és mely
napon szült az ő kolontári putrijában Gergő Zsuzsi egy egészséges
gyereket?</p>
<p>Muraköznek van kilenczven faluja s vagy százkilenczven kanásza.
Többnek, mint száznak Mihály a neve s valamennyit úgy hivják:
Mihály bácsi. Kazal szalmában a gombostűt s Muraközben az igazi
Mihály bácsit keresni: egyre megy.</p>
<p>Jó késő ősz volt, bele is értünk már a télbe, a mikor
mindenünnen megjöttek az irások, feleletek, jegyzőkönyvek, kisérő
levelek, a melyek mind azt bizonyitották be kétségtelenül, hogy a
kis gyereknek semmi nyoma.</p>
<p>Szaporodtak az irások halom számra.</p>
<p>De minél inkább szaporodtak: annál bizonyosabbra vette az esküdt
ur, hogy az a lány nem beszél igazán s hogy neki gyereke sohase
volt.</p>
<p>Ily értelemben ő maga részéről be is fejezte volna a vizsgálatot
s kifejté és megbizonyitá bőségesen a maga nézetét.</p>
<p>No de most már mit csináljon a törvényszék?</p>
<p>Mit-e? Majd megmondja azt a fiskus. Mert a hol <span class=
"pagenum"><a name="Page_303" id="Page_303">-303-</a></span> a
törvényszék megakad: ott a fiskusnak kell bölcs tanácscsal
előállnia.</p>
<p>De hátha a fiskus megakad: mi történik akkor?</p>
<p>Hejh ha a törvénynek szive volna! Maga elé hívná azt a
boldogtalan anyát, haját lesímitaná, könyeit letörölné s azt
mondaná neki:</p>
<p>– Édes lányom, látom búbánatod. Nekem ugyan nem szabad elhinnem,
hogy neked kicsinyed volt s te azt elvesztetted s azért én téged
meg nem büntetlek, mert erre a te puszta beszéded nem elegendő.
Sőt, ha elhinném is: te már az én kezemben, az én rabságomban
eleget szenvedtél. Elbocsátlak tehát istennek szent hírével.
Viaskodjál önlelkeddel s várd az irgalmat vagy a büntetést az
időtől, a mely elmulandó s a gondviseléstől, a mely örökkévaló.</p>
<p>Így beszélne s így cselekedne a törvény, ha érzése volna.
Csakhogy a törvénynek nincs érzése, de van fiskusa és szakértője. S
a mikor már a fiskus is megakadt: akkor elő kell állania a
szakértőnek.</p>
<p>A minthogy a fiskus nem is inditványozhatott egyebet, csupán
csak azt, hogy a dolgok bonyolult állapotában meg kell hallgatni a
szakértőket. A vármegye főorvosát és járási orvosát.</p>
<p>Ép elméjü-e az a boldogtalan nő?</p>
<p>Nincsenek-e szédülései, látásai, rögeszméi?</p>
<p>Van-e szabad elhatározásra való képessége? Ezt a képességet nem
csorbitja-e, nem gyöngíti-e az elmének valami zavara vagy
betegsége?</p>
<p>El lehet-e neki hinni, hogy gyereke volt?</p>
<p>Volt-e hát neki gyereke? Hány volt s mikor volt? <span class=
"pagenum"><a name="Page_304" id="Page_304">-304-</a></span></p>
<p>S ha nem volt neki: miért állítja, hogy volt neki?</p>
<p>Nem csábeszme-e, nem káprázat-e az az állitása, hogy kis
gyerekét elvesztette?</p>
<h3>IX.</h3>
<p>Jer csak szerencsétlen anya! Jer most már a szakértők keze
alá!</p>
<p>Hadd állitsanak a mérték alá. Tudnia kell ám azt a világnak,
hogy a te termeted magassága százötvenhét czentiméter. A törvény se
lenne bölcs és igazságos, ha a te tested súlya hatvannégy
kilogrammnál több vagy kevesebb volna. Koponyád méreteit is
mulhatatlanul össze kell számitani, hogy a köztársaság rendje
szilárdul fennálljon. Hogy hajad tömött és gesztenyeszinü; hogy
homlokod és szemöldököd, szemed, szád, orrod és füled rendes,
fogaid épek s közülök egy se hiányzik; hogy bőröd kevéssé szinezett
s egész mivoltod se jól táplált, se rosszul táplált, hanem
mérsékelten táplált: mindezt jegyzőkönyvbe kell venni a jövendő
idők tanulságainak gyarapítása végett.</p>
<p>Ez még semmi. Mindezt elvégzik pár nap alatt. Ha sietnének: fél
óra is elég lenne erre a munkára. De mire való volna veled a
sietés?</p>
<p>Most következik a megfigyelés. Megfigyelés nélkül meg nem
mondhatja a tudós ember, hogy okos vagy-e, bolond vagy-e te
boldogtalan lány. Most már tehát megfigyelési állapotba
helyeztetel.</p>
<p>Megnézik szemed bogarát. Kicsiny-e, nagy-e, fényes-e,
<span class="pagenum"><a name="Page_305" id=
"Page_305">-305-</a></span> homályos-e? Nem azt nézik ám szemeiden
át, mi sugárzik a lélekben, mi ég és mi tombol a szívben, minő
emlékezésnek fénye és sötétsége, minő reménykedésnek szürkülete
vagy hajnalderüje fénylik szemeid csillagában. Hanem beszélnek
mindenféle látáról, szivárványról s kimondhatatlan hártyákról,
nedvekről és szövetekről, mintha a te szép szemed egyéb se volna,
mint valami szatócsnak boltbeli raktára. Különösen nagy gondjuk van
arra, hogy sokat pislogsz-e édes lányom vagy keveset, mert ez a te
igazságodhoz mindenképen oda tartozik.</p>
<p>Megnézik arczodat, azt az egykor napsütötte barna rózsás arczot,
mostan pedig hervadó halvány arczot: vannak-e benne
izomrángatódzások? Vannak-e jobbfelől, vannak-e balfelől? S nagy
komolysággal jegyzőkönyvbe írják elvégre, hogy nincsenek se
jobbfelől, se balfelől. Gondos készülődések után arra is rájönnek,
hogy nálad a félfejü fejfájások s mindenféle zsábák is feltünően
hiányoznak.</p>
<p>De ez még mind semmi.</p>
<p>Különösen meg kell vizsgálni nyelvecskédet. Egyenesen áll-e vagy
görbén, középen fekszik-e vagy kissé balra, reszket-e gyakran, mint
a delejtű, vagy nyugadalmas természetü? Mert e nélkül hiábavalóság
minden tudomány.</p>
<p>Hát még a kérdezősködések? Egészséges volt-e apád, anyád? Nem
örököltek-e valamit öregapádtól, öreganyádtól? Hát nagybátyáid,
nagynénéid, hát kisebb-nagyobb testvéreid? Mit tudsz róluk?
<span class="pagenum"><a name="Page_306" id=
"Page_306">-306-</a></span></p>
<p>Te tanulatlan és ostoba leány, te persze mind e faggatásra azt
feleled, hogy te azok közül nem ismertél senkit, nem is örököltél
utánuk semmit, szegények voltak azok, mint a templom egere, nem
láttál te tőlük egy ösztövér malaczot se. Pedig nem ez ám a kérdés.
Hanem az a kérdés: nem voltak-e a te apai és anyai őseid iszákosak,
nyavalyatörősek, háborodott elméjüek vagy olyanok, a kik önkényt
váltak meg az élettől?</p>
<p>Elszorul a szived e kérdésekre. Minek hánytorgatják föl a rég
bedült és begyepesedett sirokat? Mit bántják a te apádat, a te
anyádat, a kik nem vétettek senkinek, a kiket te sohase is láttál s
a kik már régóta pihennek a hant alatt? Úgy szeretnél sírva
fakadni, úgy szeretnél elfutni, elmenekülni e tudós emberek elől.
Mire jó, mire való ez a borzasztó megfigyelés? Miért kell ennek
hetekig, hónapokig tartani?</p>
<p>Mert hetekig és hónapokig tart. Közbe jön a tavaszi ujonczozás;
járási orvosnak, megyei főorvosnak ott van dolga, azt a dolgot
halasztani pedig nem lehet.</p>
<p>Elmulik az ujonczozás, ujra kezdődik a megfigyelés.</p>
<p>Beszélgetnek vele száz dologról, intéznek hozzá ezer meg ezer
kérdést. Olvastatnak vele könyvből. Elmondatják vele minden
imádságát könyv nélkül, a mennyit csak megtanult életében.
Kisértetbe hozzák emlékező és itélő képességét. Egyik napon
bevisznek hozzá egy csúf bogarat. Mutatják neki a megfigyelő
rabszoba asztalán.</p>
<p>– Tudod-e micsoda bogár ez?</p>
<p>– Tudom, ez a cserebogár. <span class="pagenum"><a name=
"Page_307" id="Page_307">-307-</a></span></p>
<p>– Hát azt tudod-e, miért van ennek hat lába?</p>
<p>A lánynak tátva marad a szája e kérdésre. Ragyogó két nagy
szemét rámereszti a tudós szakértőre. Bámul.</p>
<p>– No csak ne bámészkodjál, hanem felelj szaporán!</p>
<p>– Én mondjam azt meg, miért van a cserebogárnak hat lába? Hogy
tudhassam én azt? Bizonyosan azért van, mert isten úgy
teremtette.</p>
<p>Van-e olyan tudós a földön, a ki megmondhatná, miért van a
cserebogárnak hat lába? S születik-e olyan tudós valaha, míg a
világ világ lesz?</p>
<p>Mindegy. A lány oktalan felelete jegyzőkönyvbe iktattatik. Az
ily feleletek nyers anyagot képeznek. E nyers anyagból fog egykor
kikelni a szakértői vélemény, mely megállapítja, ép elméjü-e a
lány?</p>
<p>Azonban a szakértő tudósok fő feladata mégis csak abban áll,
kutassák ki, vajon volt-e, lehetett-e valaha a lánynak kicsinyje?
Szült-e igazán valamikor vagy csak a nemes vármegyét
bolonditja?</p>
<p>Szorongó szivvel tiltakozik a lány minden további megfigyelés
ellen.</p>
<p>Egyik napon megint bizalommal fordul a káplárhoz.</p>
<p>– Káplár ur, kérem a jó istenre, mondja meg nekem, nem lehetne
másként az én igazságomat kitalálni? El kell nekem az orvos urak
előtt mindent apróra beszélnem?</p>
<p>– Te csak engedelmeskedjél édes lányom mindenben. Senki se tudja
azt előre megmondani, mi lesz a javadra, mi lesz a terhedre. De
bizonyosan terhedre lenne, ha huzódoznál. <span class=
"pagenum"><a name="Page_308" id="Page_308">-308-</a></span></p>
<p>Megszokta a lány a szófogadást. Más kezelába volt kis
gyerekségétől. Most meg nagy vétkének súlya alatt még úgy se szabad
ellenállnia semminek.</p>
<p>Össze-vissza vizsgálták az orvosszakértők úgy, a hogy a tudomány
parancsolja. A hogy a halottat szokás. Csak épen hogy föl nem
darabolták. A mihez pedig igazán kedvük lett volna.</p>
<p>Egy szóval se mondták meg neki, hogy ifju testén mit
szemlélgetnek s miért szemlélgetnek. Csak a végén tértek rá a
kérdésre.</p>
<p>– Ismered-e az ujszülött kis gyereket? Tudod-e, hogy kell vele
bánni?</p>
<p>– Hogyne tudnám, hiszen nekem is volt egy édes kis gyerekem.</p>
<p>A két tudós szakértő összenéz. Ime a rögeszme a lánynál. Még nem
is kérdik: már is gyermekére tér át.</p>
<p>– Látod-e néha kis gyerekedet?</p>
<p>A lányból kitör a köny.</p>
<p>– Hogy láthatnám én azt? Elvette már tőlem az isten örökre az én
nagy bűnöm miatt. Oh bár csak láthatnám még egyszer! Ha néha
behunyom szemeimet, ha rám nehezedik az álom és a sötétség, sokszor
mintha jönne hozzám messziről, mintha ölembe ülne, nyakamat
átkarolná s édes piros ajkaival összecsókolgatna. Beszélget is
hozzám, játszadozik is előttem, a lelkem repes az örömtől. Máskor
meg ott látom az ó-téglavető gödörben a haraszt alatt, mintha
csöndesen aludnék s két aranyos kis kezét kitárná én felém. Néha
pedig azzal büntet az isten, mintha ott látnám meghalva, megfagyva,
<span class="pagenum"><a name="Page_309" id=
"Page_309">-309-</a></span> szétmarczangolva s nem tudom
fölkelteni, uj életre hozni. Elfutok tőle, megint visszafutok
hozzá, erőm még se fogy el, se nem segithetek, se vele együtt meg
nem halhatok. Mikor fölébredek, mikor a börtön ablakán át bejön a
világosság, sokszor nedves a fejem alja hulló könyeimtől.</p>
<p>Elég!</p>
<p>A két tudós szakértő most már mindent tud. Ismeri a lánynak
testét-lelkét, minden gondolatát. Jegyzőkönyvük megtelik mindenféle
ákom-bákommal s ott hagyják a lányt börtönében. Eltávoznak irásba
foglalni a véleményt.</p>
<p>Érdekes az eset. A törvényszéki orvostan ugyan ismer már efféle
eseteket. De ez is alkalmas arra, hogy a szaklapokban leírják,
részletesen ismertessék. Hadd gyarapodjék vele a tudomány nálunk
is, idegen országban is.</p>
<p>Egy nap, két nap a kaszinóban is arról foly a beszéd. Az esküdt
urat közös erővel és általános derültség közt kinevezik
tökfilkónak, a miért egy szegény leányt másfél esztendeig faggat s
még se veszi észre, hogy elméje meg van háborodva. Pedig betegsége
már jó előre is haladt, rögeszméi mellett már látásai is
vannak.</p>
<p>Megtudja az esetet az egész város. Megtudja a Három Grátia
is.</p>
<p>A három Bödönkuthy agg kisasszony.</p>
<p>Sohasem volt három szelidebb és kedvesebb lélek, mint ez a három
agg kisasszony. Az Eszti, a Juszti és a Manczi kisasszony. Nagyon
benne voltak már az időben. Jómóduak voltak, együtt laktak, sohasem
ment <span class="pagenum"><a name="Page_310" id=
"Page_310">-310-</a></span> férjhez egyikük se. Így maradtak
pártában. Minden jótékonysági női fáradozásnak s névtelen
áldozatnak ők állottak az élén. Az egyik kissé kancsal volt, a
másik kissé biczczent az egyik lábára, a harmadik kissé czipóhátu
volt, de mind e fogyatkozásokat alig lehetett észrevenni. A dévaj
megyei fiatalság valamikor régen mégis elnevezte őket a Három
Grátiának. E név rajtuk is maradt, noha azért tisztelte, becsülte
őket mindenki.</p>
<p>Ők is meghallották Gergő Zsuzsi esetét. A megyei főorvos házi
orvosuk volt, elbeszélte nekik részletesen.</p>
<p>Megkérdezték a káplárt is. Hogy viseli magát az a lány?
Csakugyan háborodott elméjü-e a boldogtalan?</p>
<p>– Úgy kell lenni tekintetes kisasszonyaim, mert az orvos urak
úgy mondják. De én ugyan egy óráig se hiszem. Olyan tiszta annak az
elméje, mint a napvilág.</p>
<p>A káplár tudatlan, tanulatlan ember, az ő szavára ugyan semmit
se lehet adni. De a Három Grátia azért mégis fölkeresi az alispánt,
a ki maga is agglegény, hogy azt a szerencsétlen lányt, ha
kiszabadul, a vármegye ne verje ki az utczára, hanem adja át nekik.
Ők, ha birnak vele, majd gondját viselik.</p>
<p>Úgy is lett, a hogy a három jó lélek kivánta.</p>
<p>A szakértő orvos urak elkészültek véleményükkel egy hét alatt, a
biróság elkészült határozatával egy hónap alatt.</p>
<p>A tudós szakértők kimondták, hogy Gergő Zsuzsánna huszonkét éves
helvét hitvallásu hajadon leányzó, mérsékelten táplált nőcseléd, ez
idő szerint vizgálati fogoly, irni-olvasni tud, elemi
iskoláztatásban részesült, kezdetleges <span class=
"pagenum"><a name="Page_311" id="Page_311">-311-</a></span>
ismeretekkel bír, ez idő szerint minden heveny kórtól mentes
állapotban van ugyan, de agya nemi idegbántalmak által megtámadva,
valószinüleg öröklött hajlamok által is elősegítve, kezdődő és
gyógyíthatlan elmebetegség tüneteit tanusitja; elmebetegsége a
rögeszme alakjában jelentkezik, a rögeszméhez már káprázatok,
csábeszmék, látások csatlakoznak; gyakran szomoru és siránkozó,
borult kedélyü s önmagát kárhoztató; súlyos önvád nehézségeit érzi
s betegsége a tovább fejlődésben előre láthatólag az üldözési
kórság alakját fogja magára ölteni; s ámbár mutatkoznak némi jelek,
mintha valamikor terhes állapotban lett volna, de minthogy sem
külsőleg, sem belsőleg semmi kétségtelen szervi változás vagy
tárgyi jelenség arra nézve, hogy valaha egészséges gyermeket szült
volna, világosan fölfedezhető nem volt: ennélfogva önmagát
gyermekelhagyással terhelő vallomásai másnak, mint agybántalmai
kifolyásának nem tekinthetők.</p>
<p>Ezen az alapon hozta meg a biróság is a maga jól megfontolt
igazságos határozatát. A boldogtalan teremtés ellen a
gyermekkitevés és emberölés vádját saját beismerése daczára se
találta igazoltnak, sőt ha vallomása mindenben igaz volna is,
másfél évre terjedő vizsgálati fogsága által úgy kell őt tekinteni,
mintha büntetését már kiállotta volna; figyelembe véve tehát a
szakértői véleményt is, a mely szerint gyógyíthatlan agybetegségben
szenved, őt ártatlannak kellett találni s ügyét megszüntetni. A
költségeket a vármegye pénztára viseli. <span class=
"pagenum"><a name="Page_312" id="Page_312">-312-</a></span></p>
<p>A lányt fölvezették a biróság elé s kihirdették előtte a
határozatot.</p>
<p>Egy szót se értett belőle, kivált mikor már a szakértői
véleményt is felolvasták előtte.</p>
<p>Csak akkor értette meg sorsát, a mikor az elnök jól összeszidta
s komolyan megintette, hogy máskor ne tegye lóvá a nemes
vármegyét.</p>
<p>Lett volna ugyan még szava is, kérdése is a nemes vármegyéhez,
de az elnök intett kezével, a káplár karon fogta a szegény lányt,
meg sem állt vele a Három Grátia lakásáig.</p>
<p>Ott állt a folyosón mind az Eszti, mind a Juszti, mind a Manczi
kisasszony. Részvét és mosoly volt jó arczukon.</p>
<p>– Imhol tekintetes kisasszonyaim, elhoztam Gergő Zsuzsit.
Csókolom a kezüket.</p>
<p>– Hozott isten szegény leányzó, ne félj nálunk semmitől, a
vármegye nekünk adott, meglehetsz minálunk tisztességgel, mi
megbecsüljük a jó cselédleányt.</p>
<p>A káplár megitta pohár borát, megtörülte a bajuszát, kezet
csókolt a kisasszonyoknak s elment útjára.</p>
<p>A lány is kezet csókolt úrnőinek. Most már szabad volt. A világ
törvényétől most már nem félhetett. De a szomoruság azért ott
lakott szivében.</p>
<p>– Nem vagyok én elmeháborodott, hanem szerencsétlen vagyok.
Meglássák ezt kegyes kisasszonyaim!</p>
<p>Fölruházkodott azonnal. Úrnői ellátták mindennel. Egy hónap
mulva a szelid szó, a tápláló étel, a szabad levegő, istennek
ragyogó napja és a szorgalmas munkásság visszaadta a lánynak az
arcz minden üdeségét. De úrnői is látták, hogy sohase volt jobb
cselédjük az életben. <span class="pagenum"><a name="Page_313" id=
"Page_313">-313-</a></span></p>
<h3>X.</h3>
<p>Az asszonytermészet, hiába, csak asszonytermészet. Megtagadni
azt nem tudja semmiféle asszony. S ámbár a Három Grátia egyike se
volt még asszony, hanem tisztes kora daczára mindegyik csak
hajadon: mindamellett, sőt annál inkább nagy volt bennök a
kiváncsiság.</p>
<p>Hányszor megmondta, mennyire lelkükre kötötte házi orvosuk, hogy
szegény Gergő Zsuzsi előtt gyerekéről elő ne hozakodjanak, mert
ezzel csak rögeszméjébe zökkentik vissza, csak betegségét fokozzák
és siettetik! Szót nem fogadtak volna s kiváncsiságukat el nem
fojtották volna a világért se.</p>
<p>Mikor a hetek multak egymásután s látták, hogy a lány szelid,
dolgos, szófogadó, otthonülő, mindenhez értő, mindig éber s
hűséges, mintha mellettük nőtt volna fel: egy napon maguk közt
érett megfontolás után elhatározták, hogy mégis előhozzák a
gyereket. Lehetetlennek tartották, hogy ebből baj támadjon. Eszti
volt a legidősebb, őt bizták meg a hősi vállalat
végrehajtásával.</p>
<p>Egyik délután behivta a lányt a szobába, maga mellé ültette s
kötött, varrt, horgolt, tűzött-fűzött és társalgott vele órákig. S
mikor már csaknem testvéri bizodalom gerjedt bennük egymás iránt,
csak előállott a szóval.</p>
<p>– Elfelejtetted-e már, édes lányom, a te kis gyermekedet?</p>
<p>– Nem felejtem én azt el soha a mig élek. <span class=
"pagenum"><a name="Page_314" id="Page_314">-314-</a></span></p>
<p>– Oh édes lányom, ne gondolj rá többé, hiszen a doktor urak
megmondták, nem volt neked soha piczinyed.</p>
<p>A lány letette a pamutfonalat ölébe s fájdalmas merengéssel
kinézett az ablakon.</p>
<p>– Azt mondták, az igaz. Bizonyosan azért mondták, hogy a
vármegye megunta már a velem való vesződséget. Aztán honnan is
tudhatnák ők, hogy nekem piczinyem volt?</p>
<p>– Az előtt senkinek se beszéltél róla?</p>
<p>– Hogyne beszéltem volna! A herendi kocsmárosnénak is
beszéltem.</p>
<p>Egyszerre felugrott ülő helyéből. Arcza elborult,
elkomorodott.</p>
<p>– Nini kegyes kisasszonyaim, most jut eszembe csunya
hálátlanságom. A herendi kocsmárosné szivesen fogadott; ételt,
meleg szobát, munkát, enyhelyet adott, mikor velem a
szerencsétlenség megtörtént s én ezt még meg se köszöntem, meg se
fizettem, le se szolgáltam. Engedjék meg jóságos kisasszonyaim,
hogy én egy vagy két napra elmenjek Herendre. Visszajövök
becsülettel!</p>
<p>A három Grátia csak elbámult ez okos szavakon. Mikor a lány
felugrott ültéből: azt gondolták, kitört rajta betegsége. S ime,
mily szépen, okosan tisztességesen gondolkozik!</p>
<p>Megengedték neki. Miért ne engedték volna meg? A lánynak csak
jót tesz a kirándulás s aztán ki láthat a jövőbe? El nem lehet
ugyan hinni, hogy a tudós <span class="pagenum"><a name="Page_315"
id="Page_315">-315-</a></span> orvosok tévedtek volna: azonban
mégis különös dolog lesz, ha a herendi kocsmárosnéval találkozik, a
ki szintén tudott a kis gyerekről. Lelkükre fogadták azonban, hogy
házi orvosuknak, a megyei főorvosnak egy szót se szólnak, mert
különben összeszidja őket kegyetlenül.</p>
<p>A legközelebbi pénteki heti vásárkor felöltözött a lány
egyszerüen és csinosan, fölkéredzkedett néhány krajczárért egy
szent-gáli kocsira s ment Herendre.</p>
<p>Egyenesen oda ment a kocsmárosnéhoz s kezet csókolt neki.</p>
<p>– No mit akarsz lányom?</p>
<p>Dehogy ismerte volna föl a jól öltözött szép leányban azt a
kétségbeesett anyát, a ki másfél esztendő előtt éjszakai szállást
kért tőle – éhesen, betegen, rongyos ruhában, förgeteges estén.</p>
<p>– Én vagyok az a szegény lány, a kinek nagyasszonyom ádventkor
mult esztendeje olyan jó szivvel adott ételt, italt, meleg tanyát s
még azt is megengedte, hogy piczinyemet ide hozzam. Megverne az
isten, ha én ezt valaha elfelejthetném. Azért jöttem most, hogy
szívem szerint megköszönjem, a költségem megfizessem, vagy
háladatosan megszolgáljam.</p>
<p>A kocsmárosné nagyasszony elnevette magát.</p>
<p>– Oh te kerge! Mintha én azt nem szivesen tettem volna! Nekem
ugyan ne fizess, ne is dolgozzál érte. Akkor ugyan rossz lánynak
tartottalak, hogy vissza nem jöttél, de már azt régen elfeledtem.
Most meg látom, jóravaló lány vagy, meg is érdemletted.
<span class="pagenum"><a name="Page_316" id=
"Page_316">-316-</a></span></p>
<p>A beszélgetés alatt oda jött a kocsmáros is. Most már ő is bele
szólt.</p>
<p>– De hát miért is nem hoztad ide lányom a piczinyedet?</p>
<p>A lány lesütött szemmel, szomorú arczczal, csöndes hangon
felelt.</p>
<p>– Az isten megvert nagy bűnömért. Sokat szenvedtem én a miatt.
Nem gyógyult meg az én szivem most se. Nem találtam meg édes
aranyom piczinyemet, azért nem jöttem vissza. Elveszett
bizonyosan.</p>
<p>A kocsmáros oda néz a nagyasszonyra. Gondolkozik, nagyot gondol
s utóbb csak előáll a szóval.</p>
<p>– Te asszony, ide hallgass hát! Hiszen nemzetes Böthök uram
akkor találta az ó-téglavetőgödörben azt a szép kis kölyket! Nem
ezé a lányé volt az?</p>
<p>De ezt az utolsó szót már nem tudta kimondani.</p>
<p>Oda ugrott az a lány hozzá, mint az esze-veszett. Megragadta
mind a két kezét. Ugrált, sikongatott, azt a két kezet csókolgatta,
fuldokolva, szaggatottan beszélt. Nem is beszélt, hanem
zokogott.</p>
<p>– Teremtő istenem el ne hagyj! – Úgy-e az volt az én aranyos
lelkem! – Ott volt, ott volt! – Az ó-téglavető gödörben! – Él,
ugrál, fut is már! – Úgy-e engem vár! – Megyek, megyek már édes kis
gyerekem!</p>
<p>Hol a nagyuram kezét csókolgatta, hol a nagyasszonyomét. Hiába
tartották fejük fölé. Lehuzta nagy erővel. Ugrált, tánczolt,
zokogott, kaczagott. Melyik volt a zokogása, melyik volt a
kaczagása: nem tudta azt senki. Most volt már igazán megbolondulva.
<span class="pagenum"><a name="Page_317" id=
"Page_317">-317-</a></span></p>
<p>Az volt a szerencséje, hogy most nem voltak mellette a
szakértők. És az volt a szerencséje, hogy nagyuram és nagyasszonyom
lassanként le tudta őt csillapitani s meg tudta vele értetni, hogy
nemzetes Böthök Bálint uram Szent-Gálon lakik, igaz nemes ember s a
nemes Lidia kisasszony úgy gondját viseli a gyereknek, hogy azt még
édes anyja se tudná különben. Egészséges is az a kölyök, mint a
makk.</p>
<p>– Megyek érte. Ebben a pillanatban megyek érte. Milyen régen nem
láttam már. Elhozom magammal rögtön.</p>
<p>Ezt a szót nem hagyhatta szó nélkül kocsmáros nagyuram.</p>
<p>– No édes lányom, azt magam is szeretném látni, hogyan hozod el.
Előbb agyonlő téged nemzetes Böthök uram, mintsem azt a gyereket
kieressze az udvarából.</p>
<p>Dehogy ijedt meg e szótól az a bolondos lány. Alig evett egy
falatnyit, rohant ki a faluból el Szent-Gál felé. Csak úgy
gyalogszerrel rohant előre.</p>
<p>Szent-Gál nem messze van Herendtől. Talán fél óra se telt el,
ott volt a lány. Sohase járt az előtt abban a hires faluban. A
szélső háznál már kérdezősködött, hol az ő kis gyereke; merre
laknak, melyik házban laknak nemzetes Böthök uramék? Arra mutattak
a kálvinista öreg templom felé. Akárkit talált elől-utól, mindenkit
megkérdezett s mindenkinek elmondta, hogy nemzetes uramék szép kis
gyereke az ő gyereke ám, nem a nemzetes uraméké. Nem csinált
<span class="pagenum"><a name="Page_318" id=
"Page_318">-318-</a></span> titkot senki előtt, sokan azt is
hitték, hogy megbomlott s mentek vele, kisérték egész nemzetes uram
házáig.</p>
<p>S ime csakugyan ott játszott az ő aranyos kis gyereke a ház
előtt a porban. Nyár volt, meleg volt, a kis gyerek mezitláb és
hajadon fővel volt. Arcza poros, ingecskéje, felső ruhácskája
poros, csak arcza volt gömbölyü és piros s csak két ragyogó szeme
égett, mint a kettős csillag.</p>
<p>Megismerte az anyja első pillanatra. Megismerte volna ezer közt
is. Van valami az égben, van valami az anyaszívben, valami ösztön,
valami sejtés, valami áldás, valami istenerő, a mely az anyának
megmutatja az ő gyermekét. Oda rohant az a nő piczinyjéhez,
fölkapta a porból, kebléhez szoritotta, majd kisajtolta belőle a
lelket s hullott a piczinyre öröme és kaczagása, csókja és könyje,
mint a záporeső.</p>
<p>S aztán el kezdett vele futni. Ki a faluból a honnan jött.</p>
<p>De nemzetes uramnak is hirt adtak ám nyomban s a nemes Lidia
kisasszonynak is. Mindig akad irigy, kaján, maradhatatlan ember.
Viszik ám, lopják ám, ragadják ám a kis gyereket!</p>
<p>– Hol? Merre? Ki merné azt cselekedni?</p>
<p>Fut ki az utczára nemzetes Böthök uram s a jó Lidia kisasszony
is kisiet a kapu elé. A lány már messze szalad a gyerekkel.</p>
<p>Lidia kisasszony rájuk kiált az ácsorgókra:</p>
<p>– Verjétek félre a harangot! Gyilkosok, haramiák, gyujtogatók!
<span class="pagenum"><a name="Page_319" id=
"Page_319">-319-</a></span></p>
<p>Nemzetes uram azonban fut a leány után.</p>
<p>– Utána, utána! Fogjátok el!</p>
<p>Százan is utána iramodnak a lánynak s csakhamar elfogják és
lefülelik. Viszik be gyerekével együtt a község házához. Állitják a
biró uram elé. Nemzetes Böthök uram is ott áll a leány mellett. El
nem maradna tőle egy lépésnyire. S le nem veszi szemét a
gyerekről.</p>
<p>Ott terem csakhamar a nemes Lidia kisasszony is.</p>
<p>– No nézze csak biró uram, bátyám uram. Látott már ilyet a
világ? Ez a tűzre való gonosz teremtés el akarta rabolni a
gyerekünket!</p>
<p>Akkor néz igazán a lányra biró uram.</p>
<p>Hát hiszen szép az ifjú nő arcza, a mikor édesen alszik és
mosolyog hófehér ágyában. Ragyogó a szűznek arcza, mikor az első
szerelmi csókot érzi s szívének szentséges indulata ott ég, ott
fénylik szemein és ajkain. De ne hasonlitsátok ezt az ifju anya
arczához, a ki megtalálta elveszett gyermekét.</p>
<p>Nézzétek azt a szegény cselédlányt. A csillagos ég minden
gyönyörüsége ott ragyog homlokán, pihegő piros ajkain, égő
szemeiben s pirosló arczán. A kemény szívü öreg biró csak bámul
arra a lányra. Szigoru szava szeliddé válik, mig vastag ősz bajusza
alól napvilágra jön.</p>
<p>– Hogy merted azt tenni lányom?</p>
<p>– Enyém ez a kis gyerek. Az én aranyos kicsikém ez.</p>
<p>Most már nemzetes Böthök uram lép előre. <span class=
"pagenum"><a name="Page_320" id="Page_320">-320-</a></span></p>
<p>– Egy szó se igaz abból, a mit ez a lány beszél, bátyám uram. Az
a gyerek a mienk. Bizonyitsa be ez a sehonnai leányzó, hogy a
gyerek az övé. Akkor majd odaadom, ha ugyan akkor is odaadom.</p>
<p>Egészen egyetértett nemzetes urammal a jó Lidia kisasszony.</p>
<p>– Én pedig biró uram, bátyám uram, azt mondom, hogy én a
gyereket, mig élek, senkinek és semmikor oda nem adom. Hallja meg
ezt a szót mind az egész nemesi közönség.</p>
<p>Fogta a gyereket, kivette a lány kezéből s vitte haza. Nemzetes
uram ballagott utána a kezebeli nagy fokossal. Csak ahhoz a
gyerekhez nyuljon valaki! Meg kell annak halni halálnak
halálával.</p>
<p>A lány nem akarta ugyan öléből kiadni a gyereket, de biró uram
intésére mégis engedelmeskedett. Hiszen most már mégis csak megvan
az ő piczinyje, a jó isten majd elrendeli most már, mi legyen sorsa
neki is, a piczinynek is.</p>
<p>Sietett Herendre, megvinni a jó hirt a jó kocsmároséknak.</p>
<p>Onnan sietett haza a Három Grátiához, kegyes
kisasszonyaihoz.</p>
<p>A három Grátia sehogyse akart hinni a lánynak. Az már csak mégse
lehet, hogy annak a cselédlánynak legyen igaza, nem pedig a tudós
orvos uraknak s a nemes vármegyének.</p>
<p>De hiába! Utóbb is el kellett hinniök az igazságot, megmondta
már az esküdt is, a főbiró is, hogy a kis <span class=
"pagenum"><a name="Page_321" id="Page_321">-321-</a></span> gyerek
csakugyan ott van nemzetes Böthök uramnál. Egész zene-bona van
azóta Szent-Gálon. Kezd a nemesség két pártra szakadni. Az egyik
párt Böthök uramnak fogja pártját. Övé a gyerek. Ő találta. Ő vitte
haza a posztószél tarisznyában. A nemes Lidia kisasszony ápolta,
nevelte, szerette eddig, ő viselte gondját, tehát övék a gyerek. A
másik párt azonban a mellett bizonykodott, hogy nemzetes uram
köteles a gyereket kiadni az édes anyának, egyébként is mit
szaporitsa a számot egy fattyúgyerek? Vigye az anyja, a hova
akarja.</p>
<p>A Három Grátia közbenjárására a vármegye fiskust adott Gergő
Zsuzsinak, a ki nemzetes Böthök uramtól kipörölje a gyereket. Jól
ismerte a vármegye a szentgáli nemes embert. Jól tudta, hogy
nemzetes uram a gyereket jószántából ki nem adja. Itélet kell
ahhoz, pedig kemény. S még az itélethez is karhatalom. Olyan gyönge
teremtés, mint az a sehonnai lány, sohase tudna igazsághoz jutni.
Nem kapna még ügyvédet se.</p>
<h3>XI.</h3>
<p>Kemény ember volt a fiskus, a kit a vármegye a lány segitségére
kirendelt. Ő se hitt a lánynak könnyedén. Ő is a biróság és a
szakértő urak véleményét tartotta egyelőre alaposnak. Kikérdezte a
lányt apróra. Különösen megrótta azért, hogy oly könnyen otthagyta
a gyereket Szent-Gálon. Kezében volt már a gyerek, ha igaz anyja
lett volna, inkább meghalt volna, mintsem kivegyék kezéből.
<span class="pagenum"><a name="Page_322" id=
"Page_322">-322-</a></span></p>
<p>A lány mentette magát.</p>
<p>– Mit tehettem én szegény, erőtlen cselédlány? Ellenem volt az
egész falu. A piczinyemet elhozni nem engedte a biró ur se, de nem
engedte a község se. Azt hitték, meg vagyok háborodva. Azt is
hitték, nem vagyok igaz járatban. Nemzetes Böthök uram ott állott
mellettem egy gyilkos szerszámmal, egy nagy menykő fokossal. Ha
küzködöm, ha ellenállok: még az én édes piczinyemnek is baja
lehetett volna. Aztán megmondta a biró ur, hogy keressem az
igazságomat, mindennek jó vége lesz.</p>
<p>Igaza volt a lánynak. A kirendelt fiskus ur nem tehetett
egyebet, meg kellett intenie s föl kellett hivnia nemzetes Böthök
uramat, adja vissza a gyereket tulajdon édes anyjának, ez idő
szerint Veszprémben tartózkodó Gergő Zsuzsánna leányasszonynak,
ellenkező esetben várhatja magára a biróság elé való idéztetést s a
vele járó költségeket.</p>
<p>Sok ember elereszthette a füle mellett ezt a felhivást. De olyan
szilajsággal még se eresztette el senki, mint nemzetes uram. Azt
izente a kirendelt fiskusnak: tegye a hivatalos dolgát, ne üsse az
orrát más dolgába. Ha gyereket akar szerezni annak a
lányasszonynak: adjon neki a maga csürhéjéből, ne kivánja az
övét.</p>
<p>Ugyancsak befelelt annak a fiskusnak. De egyuttal ügyvéd után is
látott. Szent-gáli eredetü és nagy tudományu ügyvéd volt az öreg
Szömörcze Boldizsár, két fia már tisztviselő, három meg annak
készül, ha megválasztják; de ha nemzetes Böthök uram nem akarja,
<span class="pagenum"><a name="Page_323" id=
"Page_323">-323-</a></span> a szent-gáli atyafiak soha meg nem
választják. Szömörcze ügyvéd ur tehát nem ismert nemesebb
feladatot, mint hogy nemzetes uram ügyét diadalra vigye.</p>
<p>A kirendelt fiskus is erősködött.</p>
<p>Elmondta a biróság előtt, hogy a gyerek nem lehet másé, mint az
édes anyjáé. A gyerek csak járuléka az anyának, mint a gyümölcs a
fának. A szilva a szilvafához tartozik, a melyen termett s a
melynek virágából sarjadzott. Nem tartozhatik pedig az almafához,
mivelhogy az almafa nem teremthet szilvát. Nemzetes uram különben
is olyan almafa, a kinek se fia, se lánya, se felesége. Magtalan és
gyömölcstelen, ha ráakasztanák is az idegen gyümölcsöt: abba féreg
esnék, lehullana róla, ő azt fölnevelni, megérlelni sehogy se
tudná. Agglegénynek különben se szabad gyerekének lenni. Hiába is
mondja, hogy ő úgy találta s mint igaz találó tart hozzá jogot. A
gyerek nem borju, nem csikó, nem malacz és semmiképen se bitang
jószág, de még ha az volna is: akkor is köteles lenne igaz
tulajdonosának visszaadni. Így rendeli ezt a Hármas Könyv és a
Jognak Teste. A gyerek anyja pedig sehogy se lehet más, mint Gergő
Zsuzsi. A mi onnan bizonyos, hogy a gyerek csak anyától
születhetett, bodzafán nem teremhetett. Anyává csak erős,
egészséges, fölserdült nő lehet, senki más; Gergő Zsuzsánnában az
anyaság minden törvényes kelléke megvan s kész esküt tenni arra,
hogy a pörbe foglalt gyermek az ő méhéből született. Minthogy pedig
egy gyermek csak egy anyának lehet szülöttje, a mi más szóval azt
teszi, hogy egy gyermeknek <span class="pagenum"><a name="Page_324"
id="Page_324">-324-</a></span> csak egy anyja lehet, ennélfogva
mindaddig, míg nemzetes Böthök uram egy másik nőszemélyt elő nem
állít, a ki ellenmondhatlanul bebizonyítja, hogy a gyerek tőle
származott, kénytelen az isteni és emberi törvények előtt
meghajolni s a gyereket sértetlen állapotban s egész mivoltában
kiadni. Mondja is ki a biróság ezt itéletben s kötelezze nemzetes
uramat, hogy a gyereket nyolcz nap alatt anyjának kezébe
szolgáltassa, különben várja magára a végrehajtást s annak minden
következését.</p>
<p>A napfény nem oly világos, mint a gyereke után járó anyának s a
kirendelt fiskusnak igazsága.</p>
<p>Csakhogy nemzetes uramnak s ügyvédjének, tekintetes Szömörcze
Boldizsár urnak is van napja és igazsága, ez pedig még fényesebb,
még világosabb, mint a kirendelt fiskusé.</p>
<p>Először is a pör személyes oldalával kell végezni. Hiába
hánytorgatja a felpörös, hogy nemzetes uram még csak legényember, a
kinek felesége nincs. Ha igaz lenne is, hogy legényember semmiféle
gyerekhez jogot nem tarthat, még sokkal igazabb az, hogy hajadon
leányzónak épen nem lehet gyereke. Az isten azért szerezte a szent
házasságot, hogy annak segélyével szaporodjék az emberi nemzet. A
szent házasságon kivül való szaporaság nem számit. Törvénytelen az
és semmis s a mi hazánkban nincs is rá példa; idegen országok
törvénye pedig nálunk birói figyelembe nem vehető. A személyes
fogyatkozások feszegetését tehát hagyja abban a felpörös, mert
ebből mindenképen csak ő rá hárulhat minden rövidség. <span class=
"pagenum"><a name="Page_325" id="Page_325">-325-</a></span></p>
<p>A törzsök és tartozék törvénye is csupán csak nemzetes uramnak
ád igazat. A szilva csak addig tartozéka a szilvafának s az alma az
almafának, míg róla le nem hull. Ha már megérett és lehullott róla:
akkor a gyümölcs többé nem a fáé. Az a kis gyerek pedig már érett
gyümölcs s régen lehullott a maga fájáról. S aztán azzal is
tisztában kell lenni, meddig tartozik a csikó, a borju, a malacz az
anyjához. Csak addig, a míg szopik. Tovább nem. Ha már a maga
emberségéből is megélhet: már akkor nem az anyjával együtt tesz
egyet, hanem az anyja is más, ő maga is más. Mindig így volt, a
mióta bölcs törvények vannak a világon s így van most is.</p>
<p>Hogy egy gyereknek nem lehet két anyja vagy tizenhárom: az szent
igazság. De hogy nemzetes uram talált gyerekének csupán csak a
felpörösnő lehetne az anyja, senki se más: ezt az állitást komolyan
venni nem lehet. Annak a gyereknek keze, lába, feje, füle, orra s
minden tagja egészen olyan, mint Szent-Gálon létező minden más
hasonló koru gyermeké. Ha pedig a többi gyereknek nem ő az anyja,
hát akkor mi jogon meri állitani, hogy épen ennek az egynek ő volna
az anyja? Azt is kereken tagadja tekintetes Szömörcze ügyvéd ur,
hogy felpörösnőben az anyaság minden törvényes kelléke megvolna. Az
anyaság csak akkor áll elő, a mikor már gyerek van. Gyerek pedig
nem létezhetik apaság nélkül. De hát hol van az apa? Hol van az
anyakönyvi kivonat? Hol vannak a mindenféle törvényes bizonyságok?
Ezek nélkül anyasággal dicsekedni minden <span class=
"pagenum"><a name="Page_326" id="Page_326">-326-</a></span> isteni
és emberi törvénynyel ellenkezik. Ime így állja útját felpörösnő
jogának a Hármas Könyv és a Jognak Teste! Mindenképen igaz pedig,
hogy név nélkül gyerek nem lehet. Felpörösnő maga is beismeri, hogy
az ő gyerekének neve nincs, holott nemzetes uram talált gyerekének
igen is van, – annak Bálint a neve. Minthogy pedig a vármegye tudós
szakértői kimondták, hogy ők semmi jelét és kétségtelen bizonyságát
nem találták, hogy a lány valaha egészséges gyereket szült volna a
világra s a biróság is ezt bölcs itéletében megerősitette, de azon
felül a lány maga beismerte, hogy képzelt gyerekét kitette,
elhagyta, mindenkinek martalékul engedte s ezzel úgy tekinthető,
mintha minden jogáról örökre lemondott volna: ennél fogva őt el
kell utasítani s keresetét alaptalannak kell kimondani. Viselje a
pörnek költségeit.</p>
<p>Úgy is lett.</p>
<p>A biróság nemzetes Böthök uramnak adott igazságot, a minthogy
mást nem is tehetett. A lánynak sok nagy sűrü könyhullatása s a
Három Grátiának jó szive és buzgó fáradozása mind nem ért semmit.
Az igazságtól eltérni nem lehetett s a gyerek nemzetes uramé
maradt.</p>
<p>Elmegy a lány a kirendelt fiskushoz.</p>
<p>– Meg kell nekem most már nyugodnom az itéletben?</p>
<p>– Dehogy kell. Kell a manóba. Fölebbezek, panaszt emelek,
ujitok, pótolok, árvaszékhez folyamodom, még a nemes vármegye
közgyülését is megkeresem, de az igazságot bukni nem engedem.
<span class="pagenum"><a name="Page_327" id=
"Page_327">-327-</a></span></p>
<p>Csak úgy hizott szegény lánynak a lelke, hogy ily igaz pártfogót
adott neki a vármegye. De azért mégis megkérdezte:</p>
<p>– Aztán mikorra remélhetem az én pörömnek végét?</p>
<p>– Erre nézve a kártyavető asszonyt kérdezd meg édes lányom, mert
én a jövendőmondáshoz nem értek. Én csak annyit mondhatok, hogy én
legalább tiz év alatt véget vetek az ügyednek.</p>
<p>Boldogságos isten! Tiz év! Hiszen akkorra már nagy lesz az a
gyerek s egészen elszokik, elidegenedik édes anyjától. Akkorra már
nem is szeret mást, csak nemzetes Böthök uramat s a nemes Lidia
kisasszonyt. Igaz, hogy e két jó lélek megérdemli. Ők mentették meg
a haláltól s ők viselik gondját most is. Tele is van hálával az
anya szive ő irántuk. De hát ő vele mi történjék? Hát ő neki, az
igazi anyának, már sohase legyen többé édes kis gyereke? Tíz évig
várjon ő ezért? Hiszen akkorra már ő is megöregszik.</p>
<p>Bizony mély fájdalom fogta el a szegény anya szivét, a mikor
mindezt meggondolta. De segiteni nem tudott se ő, se a kirendelt
fiskus.</p>
<p>Segitett azonban a gondviselés, a ki közbenjárónak kiválasztotta
erre a nemes Böthök nemzetség leányági ivadékait: a Láthó,
Menyekey, Halyagos és Kerepes-családok nagyszámu tagjait.</p>
<p>Nemzetes Böthök uram ugyanis a nagy pörbeli diadal után nem fért
a bőrében. Igaz, hogy nagy eset volt. Igazi édes anyától is el
tudta pörölni a gyerekét. Erre még nem volt példa a vármegyében.
Más ember <span class="pagenum"><a name="Page_328" id=
"Page_328">-328-</a></span> örül, ha az idegen porontyot lerázhatja
a nyakáról. Ő pedig ragaszkodik hozzá, megköti magát, pört áll,
fut, fárad, buzgólkodik, költséget nem sajnál, csakhogy a gyerek az
övé maradjon.</p>
<p>Eljárt a szája.</p>
<p>Most már nem elégedett meg azzal, hogy a gyereket fölneveli.
Most már jó Lidia nénjének segitségével embert is akart belőle
csinálni.</p>
<h3>XII.</h3>
<p>Az a három esztendő, a mióta nem gyülésez, nem tanácskozik, nem
vadász és nem dőzsöl, nagyon meglátszik a gazdaságon. Igása,
kijárója, rideg marhája felszaporodott. Tücski-hajtski elegendő.
Termései jók. Bajuszát és öltözködését se hanyagolja el annyira. De
a mennyire szaporodik egy részről a jószág és a becsület: ép úgy
gyüjti maga ellen más részről a megszólást is.</p>
<p>Vén szamárnak tartják. A ki a legszebb életidőt eldőzsölte, se
nem dolgozott, se meg nem házasodott s most lát a szerzéshez, a
mikor már se neki, se másnak nem lesz benne gyönyörüsége. Már utóbb
templomba járó is lesz s bemászkál a reggeli s délesti
könyörgésekre. Csak az van hátra. Minek szerez? Kinek szerez? Kinek
gyüjt? Hiszen vele ugyis kimulik a Böthök-nemzetség.</p>
<p>– Azért se múlik. Majd megmutatom én! Azt a kölyköt örökbe
fogadom, nevem és vagyonom ráháritom. <span class=
"pagenum"><a name="Page_329" id="Page_329">-329-</a></span> Nem
vagyok én hízó, az én halálomra ne számitson senki.</p>
<p>Ez a meggondolatlan beszéd szülte a nagy bajt. Mert ez a beszéd
eljutott a nőági rokonság fülébe.</p>
<p>Először csak a Láthó és Menyekey nemzetség dugta össze a
fejét.</p>
<p>– Hallották kegyelmetek? Most már nyiltan is hirdeti, hogy
minket, vér szerint való rokon atyafiakat meg akar rabolni s
mindenét arra az úton-útfélen talált fattyúgyerekre akarja hagyni.
Még nevét is. Ezt a csúfságot el ne türjük. Ezt a fajtagadást meg
ne engedjük.</p>
<p>Hozzájuk csatlakoztak Halyagosék és Kerepesék is.</p>
<p>De hát mi a teendő?</p>
<p>Kiválasztottak maguk közt egyet. Okos, higgadt, közbecsülésben
álló férfiut. Az öreg Láthó Istvánt. Menjen be a vármegyéhez,
keresse föl a kirendelt fiskust, kérdezze meg: mi kell ahhoz, hogy
Gergő Zsuzsi megnyerje a pörét s magához vehesse kis gyerekét?</p>
<p>A kirendelt fiskus nem várakozott a felelettel.</p>
<p>– Tanú kell, bizonyság kell, mindenféle igazság kell.</p>
<p>Haza jön Láthó István. Egybegyülnek a családok. Meghallgatják
Láthó István előterjesztését.</p>
<p>Csak tanú kell? Csak bizonyság kell? Pénz nem is szükséges, csak
igazság kell? Hiszen az álom se könnyebb, mint ez a dolog.</p>
<p>– Utána nemes atyámfiai! Ki erre, ki arra! Egy hét alatt legyen
bizonyság, legyen tanú elegendő.</p>
<p>Lett is. <span class="pagenum"><a name="Page_330" id=
"Page_330">-330-</a></span></p>
<p>Tíz vállalkozó atyafi tíz felé ment. Másik tíz beült a
kocsmákba. A Gombási csárda, a herendi kocsma s az Angyal fogadó
egy nap se volt vendég nélkül, valaki közölük mindig ott iddogált s
a jövő-menőkkel, árosokkal, vásárosokkal beszélgetett.</p>
<p>Nem vittek ők magukkal se mérnököt, se szakértőt, se esküdtet,
se iródiákot, se pandurt, se megyei huszárt. Mindez csak rontja,
zavarja, késlelteti, behomályosítja a dolgot. Jobban tudják ők, mi
a teendő.</p>
<p>Jobban is tudták.</p>
<p>Nem telt bele egy hét, megtalálták a kolontári kanászt, Mihály
bácsit. Nem ment az a Muraközbe, csak a nem messze fekvő Dobos
erdőbe. Tudta ő jól, hogy őt a vármegye keresi, de nem ment el az
esze, hogy maga jelentkezzék, mikor nem mondták meg előre, hogy
miért keresi. Most már tudja. Most már eljön ő tanúnak akár a
szolgabiró elé is. Emlékszik ő mindenre, mintha tegnap történt
volna. Megismeri ő Gergő Zsuzsit ezer közt is. S megismeri gyerekét
is, ha akkorára nőtt volna is már, mint a kútágas. Jó lány volt,
derék lány volt, az ő putrijában szült s ott is lábbadozott. A mi
igaz: igaz.</p>
<p>Szóra birták a Gombási csárdásnét is. Hiszen megmondta volna ő
az igazságot az esküdt urnak is, ha kérdezi. Kérdés nélkül
csárdásnénak törvény dolgába avatkozni nem szabad, de nem is
tanácsos. Látta ő a gyereket az anyja ölében. Ő etette meg forralt
tejjel s egyéb apró kis falatokkal. Négy krajczárt fizetett érte az
anyja. Szakasztott az a gyerek volt, a kit hajnalban <span class=
"pagenum"><a name="Page_331" id="Page_331">-331-</a></span>
nemzetes uram posztószél-tarisznyájából kezénél, lábánál fogva
kihuzott.</p>
<p>A káplár hajlandó volt megesküdni arra, hogy a lány zsebjében
kis-gyerek-fejkötőt találtak. A herendi jó kocsmárosné is elmond
majd mindent, a mit tud, noha ő a gyereket nem látta. Föltalálták
azt a vásárra menő három noszlopi embert is, a kik a boldogtalan
anyát az ó-teglavető gödörben meglátták s kocsijukon Veszprémbe
vitték. A mi pedig a legfontosabb: megtalálták Karakó-Szörcsökön
azt a szegény jóravaló bábaasszonyt, a kinél a kis gyerek
esztendeig volt anyjával együtt.</p>
<p>Meg se foghatta a világ, hogy a megyei esküdt mind ezekre
hamarosan rá nem bukkant. Bizonyára azt a szegény lányt, mikor rab
volt, ezekre nézve meg nem kérdezte, az pedig halálra szánva,
halálra készülve, talán nem is tudott, talán nem is akart mindenre
emlékezni.</p>
<p>Most jőjjön csak nemzetes Böthök uram a tárgyalásra! Hozhatja
most már magával Szömörcze Boldizsár ügyvéd urat vagy akár a Herkó
pátert, nem boldogul most már sehogy se.</p>
<p>Szömörcze Boldizsár ügyvéd úr észre is vette csakhamar a dolgok
fordulatát, a mint a tanuk névsorát meglátta. Beidézte magához
nyomban nemzetes uramat.</p>
<p>– Uram öcsém, baj van! A leányági atyafiság annyi tanut hordott
össze, hogy mi azzal megbirkózni nem tudunk. Ajánlom a békességes
egyezséget.</p>
<p>– Már hogy én egyezzem? A gyereknek egyik felét <span class=
"pagenum"><a name="Page_332" id="Page_332">-332-</a></span> talán
odaadjam az anyjának, a másik felét pedig megtartsam magamnak?</p>
<p>– Nem úgy gondoltam. Dobni kell annak a lánynak valamit.
Negyven-ötven forintot meg egy ünneplő ruhát. Többet ér az annak,
mint az a nyivácskoló gyerek. Mit csinálna vele úgy is?</p>
<p>– Tudja mit tekintetes urambátyám? Majd Lidia nénémmel
megbeszélem a dolgot. De addig is arról a gyerekről meg az anyjáról
szebben beszéljen ügyvéd uram, mert az ilyen beszédet
dörgöm-morgom-adta, nem szeretem.</p>
<p>Nagy dérrel-durral ment haza nemzetes uram, hogy az ügynek
fordulatát s Szömörcze ügyvéd úr bolond tanácsát nemes Lidia
kisasszonynak megjelentse.</p>
<p>A jó Lidia kisasszony épen öltöztette, mosdatta a kis gyereket.
A gyerek kaczagott, játszadozott, úgy csengett a hangja, mint az
ezüst csengetyüé. Mikor a gyerek már oly tisztán, üdén és pirosan
állt előtte, mint a rózsa: ránézett sokáig. Addig nézte, addig
nézte, míg könynyel tele nem lett a két szeme. Elővette
zsebkendőjét s megtörülte szemeit.</p>
<p>– Bálint öcsém! Vérem voltál, öcsém voltál s eddig megosztottam
veled mindenem. De ha talpadra nem állsz s ezt a gyereket elviszik
tőlem: nyomban megosztozunk s én téged örökre megtagadlak. Az én
életem úgy se sokat ér már, a mi kis vagyonom van: hadd legyen az
is az egyházé, azok a rosszlelkü rokonok hiába éhászkodnak utánam.
Rólad se akarok tudni semmit azon túl. <span class=
"pagenum"><a name="Page_333" id="Page_333">-333-</a></span></p>
<p>Nagyot káromkodott erre a szóra nemzetes uram, s kegyetlenül el
kezdte sodorgatni két bajuszát. Pedig nem a bajusz volt oka a
bajnak, hanem az a leány.</p>
<p>De be is fogatott azonnal, alig fujták ki magukat a lovak.
Hajtott Herendre s nagyot ivott a kocsmában. Hajtott Veszprémbe s
ott is nagyott ivott az Angyalban. Úgy ment föl a Három Grátiához.
A förgeteg szelidebben rohan be a kéményen, mint a hogy ő belépett
az ajtón. Annyit se mondott: ökör mászik be kendtekhez.</p>
<p>– Egy szavam volna ahhoz a lányhoz.</p>
<p>Eszti kisasszony majd hanyatt esett ijedtében, mikor nemzetes
uramat az ő torzonborz minemüségében meglátta.</p>
<p>– Micsoda leányhoz?</p>
<p>– A ki el akarja pörölni gyerekünket. Én vagyok Szent-Gálról
nemes Böthök Bálint.</p>
<p>Jött már a lány s hallotta a szót. Oda sietett nemzetes uramhoz,
megragadta kezét és mindenképen megakarta csókolni azt a kemény
durva kezet.</p>
<p>– A jó istennek minden áldása szálljon nemzetes uramra; ez az én
lelkemnek sok sűrü sóhajtása, a miért az én ártatlan édes kis
fiamat megmentette s mind e mai napig gondosan megőrizte.</p>
<p>Nemzetes uram e váratlan támadásra azt se tudta hamarjában, fi-e
vagy lány. Csak azon iparkodott, hogy az a lány valahogy az ő kezét
meg ne csókolhassa.</p>
<p>Az igaz, hogy szemre való teremtés az a lány. Megnézheti ezt
mindenki. Kivált a mióta biztosan tudja, <span class=
"pagenum"><a name="Page_334" id="Page_334">-334-</a></span> hogy
gyerekét visszaadja neki a törvény. Ragyog is, melegit is két szép
barna szeme. Nemzetes uram alig tud magához jönni bámulatából.</p>
<p>De mégis magához jön. De hangja most már szelidebb valamivel
mint a förgeteg.</p>
<p>– Nem másért jöttem édes hugom, csak azért, hogy tudassam veled,
annak a gyereknek nálunk kell maradni. Így kivánja a családi belső
békesség s kiváltképen így akarja Lidia néném. Ez ellen hiába való
minden ágaskodás. Nekünk úgy sincs több annál az egynél, neked
pedig ád az isten, ha jól viseled magadat, még hatot is. Miért
háboruskodnánk egymással, a mikor békességben is lehetünk. Ha
szemünket behunyjuk: úgy is tied marad akkor az a gyerek. Adunk
róla írást. Nem viszem magammal a föld alá. Megértettél édes
hugom?</p>
<p>Olyan okos beszéd volt ez, pap se tudna különben beszélni. De az
a lány nem értette meg még ezt se.</p>
<p>– Annyit szenvedtem, jó nemzetes uram és úgy fáj a szivem az én
aranyos édes gyerekem után, hogy én azt nem adhatom senkinek.</p>
<p>Megint förgeteggé vált nemzetes Böthök uram.</p>
<p>– No hát én se adom senkinek. Még a törvénynek se.</p>
<p>Bevágta az ajtót a lányra s nagy, nehéz lépésekkel
eltávozott.</p>
<p>Eljött az uj tárgyalás napja.</p>
<p>Megjelent a biróság. Ott voltak a felek, az ügyvédek, a tanúk
egész sereggel. Mindenki a lánynak tanúja, egyetlen egy se a
nemzetes uramé. A nemzetes uram <span class="pagenum"><a name=
"Page_335" id="Page_335">-335-</a></span> igazságát most már
lehetetlen megmenteni. Szömörcze Boldizsár ügyvéd úr azonban mégis
megvigasztalja.</p>
<p>– Elhuzom uram öcsém a pört tíz esztendeig, akármi lesz a
vége.</p>
<p>Nemzetes uram e szóra nagyot néz Szömörcze ügyvéd urra.</p>
<p>És nagyot gondol.</p>
<p>Tíz esztendeig pörölni! Talán rövidebb idő is elég lenne ahhoz.
Igaz, hogy közel húsz évig egyebet se tett, csak vadászott,
dőzsölt, kocsmába járt és tanácskozott, de az egész más. A
kocsmában mégis csak jobb, mint a törvénypalotában. A
Bakony-erdőben tölteni az időt mégis kellemesebb, mint a biróságok
előtt. S az erdők vadjai még sem oly veszélyesek, mint a tekintetes
ügyvéd urak.</p>
<p>Most már nem is dőzsöl, nem is vadász, semmiképen nem
korhelykedik. S most ez istenes életnek ime az a jutalma, hogy
szakadatlanul pörlik, idézik, biróság elé hivják, kihallgatják,
megesküdtetik, tanúk után küldözik, egyik ügyvédtől a másikhoz
taszigálják, egyik biróságtól a másikhoz ránczigálják, elitélik,
fölmentik; igazságát hol megadják, hol elragadják; soha ügyének
végét nem szakasztják, hanem a helyett mindig csak ujitják,
fölebbezik, pótolják, kiegészítik s elküldik és visszaküldik s
utóbb a gyereket tőle mégis csak elbirósitják.</p>
<p>S ki meri ezt tenni?</p>
<p>Egy lány. Az a lány, vagy asszony, vagy lány asszony.
<span class="pagenum"><a name="Page_336" id=
"Page_336">-336-</a></span></p>
<p>Mit csináljon vele? Láb alól csak el nem teheti. Hiszen csak
nyáladék fehérnép. Férfi lenne, legény lenne: a fokosát már
összetörte volna a koponyáján. De mit csináljon holmi gyönge
fehércseléddel?</p>
<p>Az igaz, hogy csinos teremtés. Fiatal is, szép is, egészséges
is, bátor is. Hogy szembe szállt még ő vele is, ott a Három
Grátiánál. S hogy szereti azt a gyereket, pedig már nem is az övé.
Mily szívből hálálkodott, mennyire istenkedett, mily örömmel akart
még neki is kezet csókolni! De azt már meg nem engedhette.</p>
<p>Ha még a nyakába borult volna! Ez egészen más!</p>
<p>Nemzetes uram erre a gondolatra kétfelé törölte s
megsodorintotta mint a két bajuszát.</p>
<p>Tíz esztendeig pörlekedni! Birákkal, ügyvédekkel, tanúkkal,
atyafiakkal csatázni s utóbb is pört, gyereket, asszonyt, még a jó
Lidia nénjének jóindulatát is elveszteni. Bolondság ez, pedig
nagy.</p>
<p>Ki kell itt valami okosat gondolni!</p>
<p>A birói tárgyalás Szent-Gálon történt, a helyszinén.</p>
<p>Ott volt a Láthó, Menyekey, Halyagos és Kerepes családok egész
nemesi hada is. Látszott szemükből a káröröm pislogása. Nemzetes
uramra úgy néztek, mint a ki után már biztos a leányági
örökösödés.</p>
<p>Nemzetes uram nyalkán jött a tárgyalásra, a hogy a biróság iránt
való tisztelet megkivánja. Bajusza kipödörve, ezüstgombos dolmánya
panyókára vetve, kordován csizmája csak úgy csikorog, a mikor
egyet-egyet lép. Dehogy féltené a gyereket. Dehogy félne attól,
hogy <span class="pagenum"><a name="Page_337" id=
"Page_337">-337-</a></span> a törvény nem neki ad igazságot. Nem
fél ő most nemes Lidia kisasszonytól se, a ki különben meg se
jelent a tárgyaláson. Valami nagy eltökéllés sugárzik szemein és
egész arczán. Még a lány is édes tekintettel néz rá.</p>
<p>Szól a biró.</p>
<p>– Felszólitom a feleket a biróság előtt való barátságos
egyezségre!</p>
<p>Előre lép nemzetes Böthök uram.</p>
<p>– Hajlandó vagyok a barátságos egyezségre. Én a pör alatt álló
gyereket másnak, mint az én édes hites feleségemnek ki nem adom. De
annak aztán odaadom. Gondolja meg ezt a felpörösnő.</p>
<p>A biró fordul a lányhoz.</p>
<p>– Mit felel a felpörös e barátságos ajánlatra?</p>
<p>A felpörös nem felel semmit. Hol elpirul, hol elhalványodik, két
kezét két könyező szemére teszi. Nem tud felelni e pillanatban.</p>
<p>Nemzetes uram azonban nem várakozik. Oda lép a felpöröshöz,
megfogja kezét szeliden s szeme közé néz édes szives
tekintettel.</p>
<p>– Határozd el magad édes hugom. Ne legyen az a gyerek se az
enyém, se a tied, hanem édes mindkettőnké.</p>
<p>Alig tudja a leány lassu hangon kiejteni:</p>
<p>– Ha isten úgy akarja!</p>
<p>S oda borul nemzetes Böthök uram széles kebelére.</p>
<p>– – Meglett azután az esküvő is s az esküvő napján a keresztelő
is. Egy napon jutott el nemzetes uram <span class=
"pagenum"><a name="Page_338" id="Page_338">-338-</a></span> minden
szerencséhez. Szép asszonyhoz, szép feleséghez s három éves szép
ifjabb Böthök Bálinthoz is.</p>
<p>Más embernek hány esztendeig kell küzködnie, mig ennyire
juthat!</p>
<p>Örült a nemes Lidia kisasszony is. Ime tehát mégis csak fenmarad
a nemes Böthök nemzetség. Nem hal ki a tiszta vér az ő szeme
láttára.</p>
<p>Egy kis gyanuja azonban mégis támadt. Hátha hamis legény volt
akkor, valamikor, valahol az ő Bálint öcscse! Hátha nem is
véletlenül találta azt a gyereket!</p>
<p>Ezt a gyanút a nőági atyafiság élesztette. Minden
vigasztalódását e gyanúban találta föl ez az atyafiság.</p>
<p>Pedig bizony ebben oly ártatlan volt nemzetes Böthök uram, mint
a ma született gyerek.</p>
<hr class="chap" />
<div class="chapter"></div>
<p><span class="pagenum"><a name="Page_339" id=
"Page_339">-339-</a></span></p>
<h2>TARTALOM.</h2>
<ul class="TOC">
<li>A KÉT ÖRDÖG VÁRA.</li>
<li><span class="roman">I.</span> Privoda kapitány <span class=
"ralign"><a href="#Page_3">3</a></span></li>
<li><span class="roman">II.</span> Patkós Dani <span class=
"ralign"><a href="#Page_11">11</a></span></li>
<li><span class="roman">III.</span> A két ördög <span class=
"ralign"><a href="#Page_27">27</a></span></li>
<li><span class="roman">IV.</span> Mikola uram házának veszedelme
<span class="ralign"><a href="#Page_39">39</a></span></li>
<li><span class="roman">V.</span> Menyasszonya után életre-halálra
<span class="ralign"><a href="#Page_53">53</a></span></li>
<li><span class="roman">VI.</span> A két ördög lakolása
<span class="ralign"><a href="#Page_60">60</a></span></li>
<li><span class="roman">VII.</span> Menyasszonyát mégis meglátta
<span class="ralign"><a href="#Page_71">71</a></span></li>
<li>ÉJBEN, VIHARBAN <span class="ralign"><a href=
"#Page_85">85</a></span></li>
<li>HOGY LETT EGY DISZNÓBÓL KÉT DISZNÓ <span class=
"ralign"><a href="#Page_109">109</a></span></li>
<li>KATÓ <span class="ralign"><a href=
"#Page_121">121</a></span></li>
<li>HÁZASSÁGI VISZONTAGSÁGOK <span class="ralign"><a href=
"#Page_173">173</a></span></li>
<li>NEMZETES BÖTHÖK URAM SZERENCSÉJE <span class="ralign"><a href=
"#Page_237">237</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_14">14</a></td>
<td>égő szemekkal</td>
<td>égő szemekkel</td>
</tr>
<tr>
<td class="tdr"><a href="#Page_82">82</a></td>
<td>En vagyok</td>
<td>Én vagyok</td>
</tr>
<tr>
<td class="tdr"><a href="#Page_98">98</a></td>
<td>volna a szót</td>
<td>volna a szót.</td>
</tr>
<tr>
<td class="tdr"><a href="#Page_105">105</a></td>
<td>Jáfkalvy kölykét</td>
<td>Jákfalvy kölykét</td>
</tr>
<tr>
<td class="tdr"><a href="#Page_140">140</a></td>
<td>asssonyom s menten</td>
<td>asszonyom s menten</td>
</tr>
<tr>
<td class="tdr"><a href="#Page_194">194</a></td>
<td>istentől elragaszkodott</td>
<td>istentől elrugaszkodott</td>
</tr>
<tr>
<td class="tdr"><a href="#Page_200">200</a></td>
<td>negyven esztendeig,</td>
<td>negyven esztendeig.</td>
</tr>
<tr>
<td class="tdr"><a href="#Page_223">223</a></td>
<td>Miska izenetét,</td>
<td>Miska izenetét.</td>
</tr>
<tr>
<td class="tdr"><a href="#Page_226">226</a></td>
<td>»édes Julcsám»</td>
<td>»édes Julcsám«</td>
</tr>
<tr>
<td class="tdr"><a href="#Page_257">257</a></td>
<td>csöppnyí se</td>
<td>csöppnyi se</td>
</tr>
<tr>
<td class="tdr"><a href="#Page_257">257</a></td>
<td>hidegebbre vální</td>
<td>hidegebbre válni</td>
</tr>
<tr>
<td class="tdr"><a href="#Page_258">258</a></td>
<td>csíllag fénye</td>
<td>csillag fénye</td>
</tr>
<tr>
<td class="tdr"><a href="#Page_274">274</a></td>
<td>Mínden tárgyalásra</td>
<td>Minden tárgyalásra</td>
</tr>
<tr>
<td class="tdr"><a href="#Page_286">286</a></td>
<td>Könnyei kítörtek</td>
<td>Könnyei kitörtek</td>
</tr>
<tr>
<td class="tdr"><a href="#Page_288">288</a></td>
<td>Atkozott szük</td>
<td>Átkozott szük</td>
</tr>
<tr>
<td class="tdr"><a href="#Page_289">289</a></td>
<td>valami njságot</td>
<td>valami ujságot</td>
</tr>
<tr>
<td class="tdr"><a href="#Page_301">301</a></td>
<td>uramnál ís</td>
<td>uramnál is</td>
</tr>
<tr>
<td class="tdr"><a href="#Page_308">308</a></td>
<td>kís gyerekségétől</td>
<td>kis gyerekségétől</td>
</tr>
<tr>
<td class="tdr"><a href="#Page_313">313</a></td>
<td>IX.</td>
<td>X.</td>
</tr>
<tr>
<td class="tdr"><a href="#Page_317">317</a></td>
<td>Szent-Gálon lakík</td>
<td>Szent-Gálon lakik</td>
</tr>
<tr>
<td class="tdr"><a href="#Page_333">333</a></td>
<td>durva kezet</td>
<td>durva kezet.</td>
</tr>
</table>
</div>

</body>
</html>
